HARRY HARRISON
ROBERT SHECKLEY



Bill, bohater Galaktyki, tom 2: Na planecie zabutelkowanych mózgów

(Przełożył: Maciej Zębaty)

1
- Zbierajcie się, chłopaki - powiedział Liżydupa przez skradziony sierżantowi-instruktorowi megafon. Wbudowany obwód sprawiał, że jego głos brzmiał chrapliwie i odstręczająco, zupełnie jak głos sierżanta. - Wszyscy czekaliście na to wydarzenie, na odsłonięcie nowej stopy Billa, która właśnie wyrosła z zaszczepionego zalążka. Tylko dziesięć dolców za bilet, by obejrzeć to niezwykłe i, być może, odrażające widowisko.
Barak, w którym miało odbyć się odsłonięcie, wypełniał się szybko. Większość szeregowców z Obozu Uzupełnień chciała uczestniczyć w odsłonięciu zalążka nowej stopy Billa. Został on zaszczepiony na kikucie Billa przed trzema dniami, na satelicie medycznym BRIP 32 umieszczonym w Point Less. Po zaszczepieniu Billa przewieziono do Uzupełnień, czyli wielkich instalacji wojskowych na planecie Shyster. Musiał odczekać trzy dni, nim mógł odsłonić swój przeszczep. Bandaże z kontrolą czasu dawały gwarancję, że będzie postępować zgodnie z zaleceniami lekarzy. Niekiedy sprawiały także kłopoty, ale Bill szczęśliwie ich nie miał, a przynajmniej nic mu o tym nie było wiadomo.
Pięćdziesiąt tysięcy kawalerzystów kosmicznych stacjonujących w Obozie Uzupełnień nie miało zbyt wiele do roboty. Obóz został założony na stu, w połowie podmokłych, akrach pośrodku Nieczystych Moczarów, czyli największego i najbardziej mokrego bagna na planecie Shyster. Przyczyny założenia obozu pośrodku moczarów były tajemnicą. Albo i nie były. Niektórzy mówili, że stało się tak przez przypadek w Centralnej Kwaterze Głównej na Heliorze. Inni powiadali, że ta lokalizacja została wybrana celowo, ponieważ trudne warunki stwarzają silnych ludzi, o ile ich nie zabiją. Albo nie okaleczą. Albo nie doprowadzą do szaleństwa.
- A jeżeli nawet, to tam, skąd pochodzą, jest takich więcej.
Tak brzmi motto 69 Pułku Bojowego Wrzeszczących Zabójców Głębokiego Kosmosu, do którego obecnie przydzielono Billa.
- Więc zdejmij te bandaże - powiedział Kanarsie. - Popatrzymy.
Bill rozejrzał się. Barak był pełny. Przy drzwiach Liżydupa zbierał po dziesięć dolców od głowy i Bill uznał, że zarobił już dość, żeby sobie kupić nowe bojowe buty. Była to konieczność spowodowana tempem, w jakim rosła liczba operacji przeprowadzanych na jego stopach. Wojsko nie chciało zwracać mu kosztów stale zmienianego obuwia, które nie było nawet znoszone, ale po prostu nie pasowało do nowego ohydnego kształtu zranionej stopy Billa.
Liżydupa pomachał entuzjastycznie ręką na znak, że może zaczynać. Do wszystkiego podchodził z entuzjazmem, był uprzejmy, pełen szacunku i posłuszny. I zawsze chciał pomagać kolegom. Kawalerzyści nie postępują w ten sposób i dlatego znienawidzili go. I nazwali Liżydupa. Bill lubił go, ponieważ przypominał mu Chętnego Bobra, który postępował w ten sam sposób. Ale był oczywiście szpiegiem Chingerów. A także robotem.
- Dalej, jazda - powiedział Bill i chwycił bandaż. Rozległ się dźwięk alarmu i elektryczny impuls ukłuł jego palce. - Auu. Trochę się pośpieszyłem. - Bandaż zabrzęczał chrapliwie, a jego koniec opadł swobodnie. - Teraz już można - powiedział Bill i odwinął pierwszy zwój bandaży. Widzowie pochylili się do przodu i wydali z siebie zbiorowe westchnienie, gdy Bill odwinął drugą warstwę. Ze zdenerwowania na wszystkich twarzach pojawiły się wypieki, oddychali krótko, z coraz większym trudem i widać było, że niektórzy wyłamują sobie nerwowo palce, podczas gdy Bill zrzucał trzecią warstwę bandaża. Stopa Billa nie była właściwie żadną wielką rewelacją, ale w tym nudnym, wstrętnym i męczącym bagnie nawet walka karaluchów stawała się wydarzeniem na miarę zapasów nagich kobiet w Jello.
Podniecenie, czy jak to nazwać, osiągnęło punkt wrzenia, gdy około osiemdziesięciu krzepkich, poznaczonych bliznami żołnierzy, stłoczonych w zadymionym baraku z falistego plastiku, pochyliło się, mrużąc oczy nad Billem zdejmującym czwarty i ostatni zwój bandaży.
Oczywiście, pomyślisz, że to Bill będzie tym, kto pierwszy rzuci okiem na nową stopę stanowiącą, jakby nie było, jego własność. Pomylisz się jednak, ponieważ Bill przesądnie odwrócił wzrok, odrzucając bandaż. Przez cały ostatni dzień czuł w tej stopie coś dziwnego.
Spojrzał na otaczające go twarze widzów, ich oczy były przyklejone do jego stopy.
W tłumie rozległ się jakby chichot. Było to dziwne, Bill spodziewał się czegoś zupełnie innego. A potem wszyscy zaczęli się śmiać. Nie był to uprzejmy, pełen aprobaty śmiech, którego można było się spodziewać podczas odsłonięcia zalążka stopy, lecz głośne, ciężkie, końskie rżenie kogoś wystawionego do wiatru.
Bill zerknął w dół. Potem odwrócił wzrok. Potem znów zerknął w dół, zadrżał, chciał ponownie odwrócić wzrok, zebrał się do kupy, spojrzał...
 - Wiesz co, Bill - powiedział Kowalski - myślałem, że to odsłonięcie twojej stopy to będzie niewypał; bo w końcu co może być pod tym bandażem; zaszczepiasz sobie zalążek stopy, to znaczy, że dostajesz stopę, tak? Nieprawda. Bill, chcę ci podziękować. To najśmieszniejsza rzecz, jaką widziałem od czasu, gdy granat rozwalił naszego dowódcę.
Bill wyprostował na próbę swe palce zakończone szponami.
- Wygląda na to, że działa OK.
Powinna być sprawna. Ale lepiej działałaby na aligatorze. Bo na końcu kostki Billa wyrastała teraz delikatna, zielona i łuskowata łapa aligatora obficie zaopatrzona w szpony.
Co zrobili ci doktorzy? Czy eksperymentowali, próbując zmienić go w gada? Nie winił ich za to. Ponieważ ostatnio, zamiast stopy, trafiła mu się olbrzymia łapka kurczęcia-mutanta, wiedział, że wszystko jest możliwe. U kawalerzystów wszystko może się zdarzyć. A poza tym stopa była całkiem fajna, miała może za dużo palców, ale to nie było wcale złe i naprawdę podziwiał ją, dopóki nie cofnęła się i nie opadła.
Była to mała zielona stopka, ale nadawała się do użytku. I prawdopodobnie rozwinie się w o wiele większą stopę. Będzie mi jej zazdrościł każdy spotkany aligator, pomyślał posępnie. Bill nie poświęcił nawet jednej chwili, by zastanowić się nad cudem, jakim był fakt dokonania tego przez człowieka. Ze wszech miar było to dzieło geniuszu. Może trochę bezużyteczne, niemniej jednak genialne. Ale to nie zrobiło żadnego wrażenia na Billu, który, jak wielu przed nim, był skończonym wariatem.
2
Bill kuśtykał korytarzem, pochylając się lekko w lewo, by dopomóc swej szponiastej i topornej lewej stopie. Nowa stopa aligatora nie urosła jeszcze do pełnych rozmiarów, tak więc pomiędzy lewą a prawą stopą był jeszcze ponad cal różnicy. Sama stopa, już zdrowa, była w stanie udźwignąć jego ciężar. Pomimo to, gdy szedł, szpony drapały podłogę.
Jego bezpośrednim celem był mały pokoik na dwunastym poziomie głównej hali bazy. Dotarł tam lekko wyczerpany, ponieważ chodzenie na szponiastej stopie aligatora wymaga nabrania wprawy, by w końcu poruszać się całkiem gładko.
Pokoik miał dziesięć stóp długości. Był podzielony na dwie części: w pierwszej znajdowała się recepcja i poczekalnia, w drugiej - komputer. Baza wojskowa na Shysterze prowadzona była przez Pięcioforemny Komputer; nie był to ostatni model, ale uważano, że jest równie dobry, to znaczy prawie dobry.
Bill wszedł i zajął miejsce w poczekalni. Poza nim nie było tu nikogo. Rzecz niezwykła, ponieważ do komputera ustawiała się zazwyczaj kolejka ludzi czekających na konsultacje.
Gdy tylko usiadł, przemówił do niego metaliczny głos o przesadnym wibrato:
- Witaj, jestem Pięcioforemnym Komputerem; proszę, wejdź do środka i pokaż mi swoje identyfikatory.
Bill zrobił, jak mu kazano. Pokój wewnętrzny stacji pomalowany był na komputerowy beż. Na czterech ścianach widniały rzędy przełączników i przycisków. Były tam też umieszczone wysoko głośniki. Jeden z nich nadawał program składający się z samb.
Bill przedstawił swoje identyfikatory. Pięcioforemny Komputer zasyczał i zatrzeszczał z aprobatą.
- Tak, Bill - powiedział - na czym polega kłopot?
- Lekarze od stóp na Asklepiosie, tym satelicie medycznym, zaszczepili mi zalążek stopy - wyjaśnił Bill. - Spójrz, co z tego wyrosło!
Pięcioforemny wysunął metaliczną pseudołapkę z mrugającym na końcu szklanym okiem i zbadał stopę Billa.
- O rany! - krzyknął i zaczął chichiotać.
- Nie ma w tym nic do śmiechu - zdenerwował się Bill. - A w każdym razie robotom nie wolno się śmiać.
- Przepraszam cię za to. Po prostu próbowałem cię rozluźnić. Przechodząc do rzeczy, przypuszczam, że chcesz, by doktorzy naprawili twoją drugą stopę, tak żeby pasowała do tej ze szponami?
- Nie! Chcę mieć dwie normalne ludzkie stopy, takie jak te, które miałem na początku.
- Ach, oczywiście. Komputer przez chwilę szumiał i brzęczał, przebiegając zapewne przez banki danych w poszukiwaniu właściwego rozwiązania problemu Billa. Po pewnym czasie powiedział: - Idź do pokoju 1223 B - na poziomie grynszpanowym, wektor sekcji - wektor 2, tam ci to naprawią.
Znalezienie drogi w bazie nie było sprawą łatwą, ponieważ główna konstrukcja miała rozmiary miasta średniej wielkości i mieściła przeszło trzy tysiące pokoi, sale tortur, miejsca zebrań, automaty ze środkami antykoncepcyjnymi, zakłady dożylnego żywienia, magazyny i tym podobne pomieszczenia, rozciągnięte na dziesięciu różnych poziomach. Kawalerzyści wędrowali przez nie za każdym razem całymi dniami. Prawie zawsze można było ich tam spotkać śpiących przy skrzyżowaniach na stosach panterek. Było powszechnie wiadomo, że wybierając się gdzieś w bazie, trzeba zabrać ze sobą prowiant i pełną manierkę wody. Gdy tylko Bill wyruszył w drogę, zatrzymał się przed nim pojazd wielkości elektrycznego wózka golfowego.
- Witaj, Bill - powiedziała skrzynka głosowa wózka golfowego. - Przysyła mnie komputer, żebym zabrał cię do miejsca przeznaczenia. Co powiesz na drinka? Nasi chłopcy w mundurach zasługują na wszystko co najlepsze.
Bill pomyślał, że ten wózek golfowy zachowuje się stanowczo zbyt przymilnie. Ale wsiadł. Było to o wiele lepsze od wleczenia się pieszo niezliczone mile, które musiał pokonać, by dotrzeć do pokoju 1223 B.
Pomknęli oliwkowymi monotonnymi korytarzami, wózek golfowy mruczał sam do siebie pogodną melodyjkę. Przez zaopatrzenie i łączność dotarli do sekcji zwanej planowaniem.
- To nie wygląda na sekcję medyczną - powiedział Bill.
- Nie przjmuj się tym - uspokajał go wózek golfowy. - Wiem, gdzie jadę.
Przemknął przez rampę, skręcił ostro w korytarz i ruszył do drzwi na końcu. Bill drgnął, ponieważ wózek nabierał szybkości, a drzwi były zamknięte. Skulił się na siedzeniu, gdy wózek rzucił się na drzwi. Bill zamknął oczy i ukrył głowę w dłoniach. Gdy znowu podniósł wzrok, byli po drugiej stronie drzwi, które otworzyły się za pomocą elektrycznego oka i właśnie się za nimi zamykały.
Był w jakimś salonie dla oficerów, urządzonym tak, by wyglądał jak knajpa w starym ziemskim stylu. Wisiały tu lampy od Tiffany'ego i stały ciemne meble zrobione z prawdziwego plastiku. Za długim barem uwijali się barmani w białych koszulach. Z szafy grającej płynął stary rock wykonywany na imitacjach oryginalnych antycznych instrumentów, takich jak syntezatory i gitary elektryczne. Niektóre z nich wyglądały, jakby miały kilkaset lat, choć prawdopodobnie zostały wykonane w zeszłym tygodniu. Znajdowało się tu około tuzina umundurowanych oficerów obojga płci. Wszyscy mieli w rękach drinki. Zakrzyknęli wesoło, gdy wózek golfowy wpadł do pokoju, zatoczył na środku zgrabne kółeczko i zatrzymał się.
- Przepraszam - powiedział Bill. - Czy to jest sekcja medyczna?
Wywołało to niezłą porcję serdecznego śmiechu. Mężczyźni stłoczyli się wokół Billa i pogratulowali mu dowcipu. Jedna z kobiet, nie mniej niż majoretka, ze sterczącym nosem i ogromnymi cyckami, usiadła na kolanach Billa i pocałowała go głośno. Ktoś zapytał, czego ma ochotę się napić. Bill był tak roztrzęsiony, że powiedział po prostu: tak. Więc przynieśli mu strzemię wypełnione mieszaniną napojów alkoholowych podawanych tego dnia. Przeważał smak rumu, a także koński smród ze strzemienia. Bill opróżnił je z wdzięcznością, ucząc się, by nigdy nie rozglądać się za darmowymi drinkami w kieliszkach.
Pani major, która go pocałowała, wstała z jego kolan i sięgnęła do twarzy. Z nosem nie więcej niż o milimetr od jego nosa popatrzyła długo i głęboko w oczy Billa. Potem powiedziała przejmującym, lekko zniszczonym przez whisky kontraltem:
- Jesteś dokładnie taki, jak sobie wyobrażałam.
- No cóż - powiedział Bill - staram się.
- Co za mądra uwaga - mruknął jeden pułkownik do drugiego.
- Nie ma wątpliwości, że to jakiś mądry gość - powiedział siwowłosy pułkownik, który okazał się najstarszym rangą oficerem. - Niech ktoś mu da cygaro. I koniec z tymi szczynami; nalejcie mu trochę tego dobrego koniaku, który zwinęliśmy podczas plądrowania Bazy Głównej.
Z cygarem w jednej ręce, kieliszkiem koniaku w drugiej, i głupkowatym uśmiechem na twarzy, Bill nie był przygotowany na następne pytanie.
- Powiedz mi, Bill - odezwał się major o lisiej twarzy, na którego ramionach widniały odznaki Zarządu Wywiadu w kształcie skrzyżowanych znaków zapytania - co ty właściwie myślisz o sytuacji na Tsurisie?
- A czy to ma coś wspólnego z tutejszą służbą medyczną? - zapytał Bill. - Jeśli tak, to mam żal.
- Mój drogi, kolego - odezwał się major o lisiej twarzy. - Czy jeszcze cię nie poinformowano o planecie Tsuris?
- Jestem tu dopiero trzy dni, panie majorze - wyjaśnił Bill, pociągając głęboki łyk koniaku, by utopić w nim podejrzenia, jakie wzbudzała ta oficerska uprzejmość. W głębi duszy wiedział, że to nie jest naturalne. Jeszcze głębiej chciał urżnąć się w trupa tą dobrą gorzałą.
- A czym zajmowałeś się tu przez cały czas?
- Głównie hodowałem nową stopę. To jest to, o co chcę zapytać...
- Będzie na to czas później - uspokajał Major. - Tsuris to planeta niezbyt daleko stąd. Niekiedy mówi się o niej jako o tajemniczej planecie.
- No jasne, coś słyszałem - mruknął niewyraźnie Bill z powodu rosnącego alkoholowego zamroczenia. - To jest to miejsce, które nadaje dziwne ; wiadomości radiowe, prawda?
Major wyjaśnił, że baza wojskowa na Shysterze otrzymała zadanie rozprawienia się z Tsurisem, pobliską, zastanawiające tajemniczą planetą. Nic dosłownie nie było o niej wiadomo. Poprzez grubą warstwę chmur nie udawało się nigdy zrobić żadnych porządnych fotografii. W chmurach były dziury i wyglądało na to, że planeta otrzymuje mnóstwo słońca. Ale gdy wojskowe statki szpiegowskie zaczynały manewrować tak, by móc zrobić zdjęcia przez otwory, te zamykały się zawsze, nim statki zdążyły się ustawić.
- To dziwne - powiedział Bill. - Zupełnie jakby ktoś tym kierował, co?
- Dokładnie. Napij się jeszcze - zachęcał major. - Jak wspomniałeś, z Tsurisu rozchodzą się komunikaty radiowe, w których nigdy nie ma żadnego sensu. Ale najgorsze ze wszystkiego jest to, że wszystkie statki zapuszczające się w pobliże Tsurisu znikają tylko po to, by zjawić się ponownie o miliony mil stąd i nikt nie potrafi wyjaśnić, w jaki sposób się tam znalazły.
- Wygląda na to, że jest to miejsce, od którego najlepiej trzymać się z daleka - powiedział Bill ze szczerością alkoholika, jednocześnie kiwając głową i pijąc, co mu się zbyt dobrze nie udawało.
- Ach, gdybyśmy tylko mogli - powiedział major. - Ale oczywiście nie możemy. Jesteśmy żołnierzami. Idziemy tam, gdzie nas poślą.
- Niech żyje! Niech żyje! - zakrzyknęli oficerowie pośpiesznie, wychylając drinki.
- A zresztą - powiedział major - jeżeli coś na Tsurisie potrafi zmienić kurs statku o miliony mil, to jest to siła, która może mieć dla nas poważne znaczenie. Musimy wiedzieć, jak to działa i czy Tsurisjanie, albo jacyś inni mieszkańcy, nie zamierzają użyć tego przeciwko nam.
- Jeżeli tak - zauważył siwowłosy pułkownik - to musimy wypruć flaki z tych Tsurisjan, zanim będą mieli okazję nam to zrobić.
- Może byłoby bezpieczniej - powiedział kapitan kawalerzystów-szturmowców - wypruć z nich flaki, nawet jeśli nie mają złych intencji.
- Niech żyje! Niech żyje! - zaintonowali inni oficerowie.
Wszyscy patrzyli na Billa, czekając aż coś powie. Bill starał się wyglądać inteligentnie, chociaż czuł się bardzo zamroczony.
- Czy próbowaliście wysyłać na tę planetę statek zwiadowczy? W ten sposób moglibyście się rozejrzeć i tak dalej.
Major ukrył swój niesmak pod fałszywym uśmiechem.
- Wiele razy, mój drogi kawalerzysto - powiedział. - Jak się z łatwością domyślasz, żaden z nich nigdy nie wrócił, nie złożył meldunku.
- Kiepsko to wygląda - zabulgotał Bill, po czym ogarnęły go krwiożercze ambicje. - A gdybyśmy tak po prostu stanęli sobie z boku i walili w nich atomowymi torpedami, dopóki jedna by się nie przedostała? Rozwalić ich! Zniszczyć!
- Myśleliśmy o tym sami - powiedział major - ale byłoby to sprzeczne z prawami wojny. Tak przynajmniej twierdzą lewicowe, komunistyczne gazety i nie spodobałoby się to naszym milutkim kandydatom w nadchodzących wyborach lokalnych. Oni chcą, żeby wszystko było legalnie. Wypowiedzenie wojny i te wszystkie bzdury. Jak tylko przegrają te wybory, zaczniemy znowu robić to, co, do diabła, chcemy, ale póki co nasze ręce są związane, a pociski w silosach. Nosy wsadziliśmy w szklanki, w których topimy wszelkie smutki.
- No to... - Bill zamyślił się przez chwilę. - Czemu by nie wypowiedzieć im wojny?
Oficerowie skinęli sobie nawzajem głowami.
- Masz prawidłowe odruchy, kawalerzysto. Ale nie wcześniej niż po wyborach. Wtedy będziemy mogli wbić sukinsynów bombami w następny wymiar. Lecz nim to nastąpi, musimy stwarzać pewną iluzję legalności. Kłopot w tym, że nie możemy znaleźć w Tsurisie nikogo, z kim dałoby się rozmawiać. Tak naprawdę to nie jesteśmy pewni, czy w ogóle jest tam ktokolwiek.
- W takim razie odpowiedź jest jasna - powiedział pułkownik. - Jestem pewien, że sam o tym pomyślałeś. Gdybyśmy mogli dotrzeć na powierzchnię planety statkiem zdalnie sterowanym, mającym na pokładzie kogoś wiozącego wiadomość od głównodowodzącego admirała, zmusilibyśmy przynajmniej Tsurisjan do mówienia. Moglibyśmy potem wysunąć żądania, a oni odmówić ich spełnienia. I wtedy mielibyśmy szansę uznać tę "niewybaczalną obrazę wymagającą ceremonialnych przeprosin" za powód do wojny.
- Chyba że Tsurisjanie potrafią przepraszać tak szybko, że uprzedzą inwazję.
- W nowoczesnej wojnie szybkość jest najważniejsza - podkreślił major. - Co o tym myślisz, Bill?
- Dla mnie ten plan jest dobry - stwierdził Bill. - A teraz gdybyście mogli zaprowadzić mnie do sekcji medycznej...
- Teraz nie ma na to czasu, kawalerzysto - powiedział major. - Chcemy ci pogratulować, a potem wyjaśnić, w jaki sposób działa twój zdalnie sterowany statek.
- Chwileczkę - zaoponował Bill. - Co to ma ze mną wspólnego?
- Mój drogi - powiedział major. - Przechodząc przez te drzwi, zgłosiłeś się na ochotnika do podróży statkiem zdalnie sterowanym na Tsuris.
- Ja nic nie wiedziałem! To komputer kazał mi przyjść tutaj.
- Zgadza się. Komputer zgłosił cię na ochotnika.
- Czy jemu wolno to robić? Major podrapał się w głowę.
- Naprawdę nie wiem. Czemu sam go nie zapytasz? - Zachichotał złośliwie, gdy Bill spróbował zerwać się na chwiejne nogi i poczuł zamykające się wokół kostek automatyczne kajdanki.
3
Liżydupa wyglądał strasznie. Prawda, że ostatnio wiele przeszedł. Wszyscy koledzy odgrywali się na nim za to, że pomagał i troszczył się o innych - kawalerzyści nie postępują w ten sposób. Pierwsza lekcja, jakiej uczy się prawdziwy kawalerzysta, mówi, ze każdy dzień jest dobry, żeby wykiwać kolegę. Wojskowy psychiatra wystawił mu diagnozę, w której uznał go za poważny przypadek dotyku Szmidasa, czyli lustrzanego przeciwieństwa dotyku Midasa, kiedy to wszystko czego dotykasz zamienia się w złoto. Ale jeden z kolegów psychiatry, doktor Smellenfuss, był innego zdania. Powiedział, że Liżydupa reprezentuje klasyczny przypadek psychozy pechowca, z komplikacjami spowodowanymi przez tendencje autodestruktywne. Liżydupa wiedział tylko tyle, że życie robi się dla niego coraz trudniejsze. A on chciał tylko, żeby wszyscy byli szczęśliwi.
Na przykład teraz. Oczywiście, że nie wyglądał dobrze. A kto by dobrze wyglądał, przyparty w pralni do nieprzyjemnie gorącego grzejnika przez Billa, wymachującego pięściami i grożącego, że rozerwie go na dwoje.
- Bill, zaczekaj! - krzyknął Liżydupa widząc, ze oczy Billa zwężają się w przygotowaniu do przeciągnięcia jego głowy przez półcalowy grzejnik odlany ze stali. - Zrobiłem to dla ciebie!
Bill zawahał się z pięścią wzniesioną do morderczego ciosu.
- Niby jak?
- A tak, że zgłoszenie cię na ochotnika do tego zadania przyniesie ci medal, pokaźną nagrodę, roczny zapas pigułek na choroby weneryczne i najważniejsze, natychmiastowe honorowe zwolnienie.
- Zwolnienie?
- Tak, Bill! Mógłbyś wrócić do domu!
Billa ogarnęła fala nostalgii, gdy pomyślał o swoim ojczystym świecie, Phigerinadonie, i o tym, jak bardzo pragnie go zobaczyć.
- Jesteś pewien?
- Oczywiście, że jestem. Po powrocie zajrzyj po prostu do oficera werbunkowego. On już uruchomi dla ciebie wszystko, co potrzeba.
- To świetnie - powiedział Bill. - Jest tylko jeden szkopuł. Ta misja jest samobójcza i szansę, żebym wrócił, są znikome. A skoro nie wrócę, to nie będzie zwolnienia, mam rację?
- Wrócisz - zapewnił go Liżydupa. - Ja ci to gwarantuję.
- Skąd możesz wiedzie?
- Bo jak tylko zgłosiłem ciebie na ochotnika, zgłosiłem również siebie. Będę więc mógł cię pilnować, Bill.
- Nie potrafisz pilnować nawet samego siebie - podkreślił Bill. - Westchnął. - To nawet ładnie z twojej strony, że chciałeś mi pomóc Liżydupo, ale wolałbym, żebyś tego nie robił.
- Teraz już to rozumiem - powiedział Liżydupa, wyswobadzając się z uścisku Billa i odsuwając się jak najdalej od grzejnika, który stawał się coraz nieprzyjemniej rozżarzony. Pojął, że chwila bezpośredniego zagrożenia już minęła. Bill bywał niekiedy w gorącej wodzie kąpany, ale szybko się uspokajał, jeśli tylko udało ci się uniknąć natychmiastowego unicestwienia.
- A w ogóle - powiedział Bill - to jak mogłeś zgłosić mnie na ochotnika? Tylko ja sam mogę zgłosić się na ochotnika.
- Co do tego masz na pewno rację - powiedział Liżydupa. - Chyba powinieneś przedstawić tę sprawę komputerowi.
- Witaj znowu - powiedział wojskowy komputer. - Byłeś tu ostatnio, prawda? Wybacz, że pytam, ale mój zmysł wzroku nie jest już taki jak dawniej. Orthicon obrazu jest zużyty. Nikt ani nic o to nie dba. - Pociągnął mechanicznie nosem, był to odrażający dźwięk.
- Przychodziłem tu w sprawie mojej stopy - powiedział głośno Bill, któremu obrzydło to elektroniczne użalanie się nad sobą.
- Twojej stopy? Nigdy nie zapominam stóp! Pozwól mi ją zobaczyć.
Bill podstawił stopę pod płytę wizji komputera.
- Ho, ho - powiedział komputer. - Trudno o piękniejszą nóżkę aligatora. Ale nigdy przedtem nie widziałem tej stopy. Mówiłem ci, nigdy nie zapominam stóp.
- Oczywiście, że ją pamiętasz - jęknął Bill. - Przecież patrzyłeś na nią, kiedy byłem tu przedtem. Co z ciebie za komputer, że zapomniałeś.
- Nie powiedziałem, że zapomniałem, komputery nie zapominają; tyle tylko, że nie myślałem o niej ostatnio - powiedział komputer. - Chwileczkę, pozwól, że porozumiem się z moimi bankami danych. Ja nie zapominam także, jak takiej stopy szukać... No tak, jest tutaj. Masz rację, powiedziałeś coś o swojej stopie. A ja skierowałem cię do oficerskiego pokoju przygotowań.
- Zgadza się. A oficerowie powiedzieli, że wchodząc tam, zgłosiłem się na ochotnika do ryzykownego zadania.
- Tak, wszystko się zgadza - powiedział komputer. - Kiedy poprosili mnie o ochotnika, posłałem pierwszego, który tu wszedł.
- Mnie?
- Ciebie.
- Ale ja nie zgłosiłem się na ochotnika.
- Wolne żarty. To znaczy, bardzo mi przykro, ale się zgłosiłeś. W drodze złożenia wniosku.
- Co?
- Złożyłem wniosek, że mógłbyś zgłosić się na ochotnika, gdyby cię poproszono. Mamy specjalne obwody, które pozwalają nam posługiwać się wnioskami.
- Mogłeś mnie zapytać! - zawołał Bill ze złością.
- Jakiż wtedy byłby pożytek z obwodu wnioskowania, w jaki wyposażono mnie, nie szczędząc kosztów? A w ogóle dla mnie było jasne, że tak świetnie zbudowany żołnierz jak ty będzie szczęśliwy, mogąc zgłosić się na ochotnika do ryzykownego zadania, nie zważając na pewne osłabienie stopy.
- Myliłeś się - stwierdził Bill.
Przez płytę wizji komputera przebiegła zmarszczka przypominająca wzruszenie ramion.
- No cóż - powiedział - pomyłki się zdarzają, prawda?
- Nie wykpisz się tak łatwo - zawołał Bill, waląc wielką pięścią w płytę wizji komputera. - Wyrwę ci te kłamliwe tranzystory. - Znowu uderzył w czołową płytę. Tym razem rozbłysła czerwienią.
- Kawalerzysto - zachrypiał komputer. - Stanąć na baczność.
- Co? - powiedział Bill.
- Słyszałeś. Jestem wojskowym komputerem w najprawdziwszej randze pułkownika. A ty jesteś szeregowcem. Masz się do mnie zwracać z szacunkiem albo będziesz miał o wiele gorsze kłopoty niż obecnie.
Bill przełknął ślinę. Wszyscy oficerowie są do siebie podobni, nawet w wersji komputerowej.
- Tak, panie pułkowniku - powiedział i stanął na baczność.
- A teraz, skoro uważasz, że nasze postępowanie nie było uczciwe, co, twoim zdaniem, powinniśmy zrobić?
- Ciągnijmy losy - zaproponował Bill. - Albo wybierzmy ochotnika na chybił trafił spośród wszystkich mężczyzn w bazie.
- To by cię usatysfakcjonowało?
- Tak.
- OK, zaczynamy. - Ekran wizyjny komputera rozjaśnił się postrzępionymi błyskawicami gryzących się ze sobą kolorów. Nazwiska rozbłysły na ekranie.  Rozległ się dźwięk przypominający kuleczkę ruletki toczącą się po krupierskim kole.
- OK - powiedział komputer. - Mamy zwycięzcę.
- Świetnie - ucieszył się Bill. - Mogę już pójść?
- Pewnie. Powodzenia, żołnierzu.
Bill otworzył drzwi. Po drugiej strome czekało dwóch niezwykle potężnych żandarmów o masywnych szczękach. Każdy z nich ujął Billa pod ramię.
- Jak się może domyśliłeś - powiedział komputer - wygrałeś także w drugim ciągnieniu.
Niedługo potem widziano wielkiego kawalerzystę z małymi szponami na końcu jednej stopy, wyrywającego się z ramion dwóch żandarmów. Kawalerzystę zawleczono na stanowisko przeznaczone do przeglądów, gdzie stało kilku generałów czekających na coś do przejrzenia.
Bill otworzył usta, by wrzasnąć. Jeden z żandarmów wbił łokieć w nerki Billa.
Drugi żandarm zajął się wątrobą.
Kiedy Bill odzyskał świadomość po kilku sekundach brutalnego szarpania za nos, pierwszy żandarm pochylił się nad nim i powiedział:
- Spójrz, koleś, lecisz tym statkiem. Jest tylko pytanie, czy polecisz w jednym kawałku, czy też zrobimy z ciebie przedtem kalekę, żebyś nie robił scen przed oficerami.
- Oni nienawidzą scen - powiedział drugi żandarm. - My również.
- Kiedy ochotnicy rozrabiają, oni oskarżają nas - powiedział pierwszy żandarm.
- Powinniśmy chyba zrobić z niego po prostu kalekę i nie ryzykować - dodał drugi.
- Może wystarczy połamać jego skrzynkę głosową.
- Nie, mógłby robić dalej nieprzyzwoite gesty.
- Chyba masz rację. - Obaj żandarmi przerwali, żeby podwinąć rękawy.
- Szkoda fatygi - powiedział Bill. - Wrzućcie mnie tylko na pokład.
- Musisz  najpierw  wleźć  na  stanowisko  do przeglądów, żeby uścisnąć ręce generałów i powiedzieć im, jak bardzo się cieszysz, że zostałeś ochotnikiem.
- Chciałbym mieć to już za sobą - powiedział Bill.
4
Statek bez pilota był mały, mniej więcej wielkości pocisku. Zbudowano go z taniego plastiku i aluminizowanej tektury, ponieważ nie spodziewano się, by wrócił. Jeden z żandarmów otworzył główny luk i zawarczał ze złością, gdy uchwyt został mu w ręce.
- Nie przejmuj się tym - powiedział drugi. - Mechanizm nadal działa bez zarzutu.
- Czemu oni nie budują lepiej? - jęknął Bill i zaraz wrzasnął z bólu. Dwaj żandarmi wnosili go niezdarnie.
- A co się mają przejmować - powiedział pierwszy żandarm. - Te statki są skonstruowane specjalnie do podróży w jedną stronę do najniebezpieczniejszych miejsc.
- Chodzi ci o to, że pewnie nie wrócę? - jęknął Bill zdjęty żalem nad samym sobą.
- Nic takiego nie miałem na myśli! No cóż, może i miałem. W każdym razie wysłanie ochotnika ma jedną naprawdę chytrą zaletę, nawet jeżeli nie wrócisz, czego się, mówiąc między nami, spodziewamy, wojsko wyśle prawdopodobnie na Tsuris porządny oddział ekspedycyjny, albo i wypowie wojnę, bo przecież szczerze tego pragnie.
- Powiedziałeś - prawdopodobnie?
- Nie da się inaczej, wojsko zawsze może zmienić zdanie, nigdy nie wiadomo, co się roi w wojskowym ptasim móżdżku. Ale prawdopodobnie właśnie tak się stanie.
- Auuu! - załkał Bill. - Co ty, kurczę, robisz z moim uchem?
- Zakładam urządzenie tłumaczące; jeżeli znajdziesz na Tsurisie jakieś istoty, będziesz mógł z nimi rozmawiać.
- Tsuris! To planeta, z której nikt jeszcze nie wrócił?
- Szybko chwytasz. Na tym właśnie polega ta operacja. Fakt, że nie wrócisz, da nam pretekst do inwazji.
- Chyba mi się to nie podoba.
- Nie musi ci się podobać, kawalerzysto. Musisz tylko wypełniać rozkazy i milczeć.
- Odmawiam! Odwołaj rozkazy!
- Zamknij  się! - Zaciągnęli Billa do statku i przypięli go pasami do fotela dowódcy. Był przepięknie wyściełany i miękki. Ale Billowi nie było wygodnie. Otworzył usta, żeby ponownie zaprotestować i poczuł w nich szyjkę otwartej butelki. Zagulgotał i zakrztusił się.
- Co to... co to było?
- Apatia 24. Z podwójną dawką trójwęglanu ekstazy. Sto piętnaście procent. - Żandarm pokiwał głową, gdy Bill przełykał jeszcze odrobinę. - Świetny napój. Możesz zatrzymać tę butelkę.
Był to naprawdę świetny trunek. Tak znakomity, że Bill nawet nie zauważył, jak żandarmi wyszli, a klapa została zamknięta. Statek musiał wystartować, bo przez płytę wizyjną zobaczył, że jest już w przestrzeni, ale nie mógł sobie przypomnieć, kiedy. Całe mnóstwo gwiazdek i tak dalej. I coś, co wyglądało jak planeta, tam, w dole. Podziwiał wielkie burze, które przetaczały się przez jej powierzchnię, gdy opróżniał butelkę. Przez purpurowoczarne chmury przeskoczyła ze złowrogim trzaskiem błyskawica, a w radiu zatrzeszczały zakłócenia.
Radio? Kręcił gałkami strojenia, dopóki nie uzyskał czystego głosu. Przynajmniej brzmiał czysto, bo sensu wypowiedzi nie dało się odnaleźć.
- W chacie nie ma radości przekroczyć kalosze. Żachnął się i wyciągnął rękę, żeby zgasić radio, gdy nagle w jego uchu zabrzęczał jakiś głos. Zamrugał szybko oczami - a potem przypomniał sobie powoli, że właśnie w jego lewym uchu została umocowana słuchawka.
- Co oni powiedzieli?
- Jedną chwileczkę - powiedział tłumacz na próbę. - W porządku, myślę, że już mam. Oni na pewno mówią po tsurisjańsku. Pozostaje pytanie, czy jest to dialekt wysokogarpejański czy też someszowicki.
- A kogo to, kurczę, obchodzi? - mruknął Bill, próbując wydobyć z butelki ostatnie krople metabolicznej trucizny.
- Jest to interesujący problem dla lingwistycznej analizy - powiedział tłumacz. - W pierwszym dialekcie znaczy to: "Proszę nie rzucać skorupek od jajek na trawę".
- A w tym drugim? - zapytał Bill, udając zainteresowanie.
- W tym drugim znaczy to: "Łaskotliwe kolana na stepach".
- W obu dialektach brzmi to, kurczę, kretyńsko.
- To bardzo trafna uwaga, jest to całkowicie możliwe.
Dobra, tym o czym oni mówią, mógł zająć się później. Teraz pochłaniały go roztaczające się pod nim widoki. Patrząc przez przezroczysty kadłub swego zdalnie sterowanego statku, widział jaskrawe kwiaty ogromnych rozmiarów, rozwijające się na powierzchni Tsurisa.
- Całkiem ładny widok - powiedział, marząc o jeszcze jednym drinku.
- Czy nie zamierzasz zrobić jakiegoś uniku? - spytał go tłumacz.
- Po kiego? Miło popatrzeć na kwiaty tam w dole.
- Ładne mi kwiaty, do silikonowej kurwy nędzy! - powiedział komputer z wielkim wzburzeniem. - Te czerwone rzeczy są wysoce wybuchowe. Oni strzelają w nas torpedami!
To wystarczyło, żeby wydobyć Billa z letargu, trzeźwego jak zimne nóżki i oblanego zimnym potem. Strzelają do niego? Nagle przypomniał sobie o misji. Potem jego mały zdalnie sterowany statek zatrząsł się gwałtownie.
- Mayday, mayday! - rozwrzeszczał  się tłumacz. Statek zaczął kołysać się, przechylać, fikać koziołki, kręcić i spadać - robić to wszystko co inne statki kosmiczne, kiedy zostaną trafione. Bill próbował złapać się drążka, ale chybił, nie był jeszcze zupełnie trzeźwy i uderzył się w głowę. Natychmiast ogarnęła go ciemność. Co nie było wcale takie złe, zważywszy na to, co stało się później.
Statek Billa rozpadł się pod ciosami atomowych torped.
- Grobochron - zamruczał, kiedy potykając się wrócił do świadomości. - Jak miło.
Gdy tak opadał łagodnie przez lepkie mgły, które oczywiście były chmurami zawsze zasłaniającymi Tsuris, zwłaszcza kiedy próbowano sfotografować planetę, spojrzał w dół i zobaczył, że ziemia zbliża się bardzo szybko. Czy grobochron pracuje prawidłowo? Czy gdzieś tutaj nie powinno być urządzeń sterujących?
Szperał i przeklinał, ale zanim udało mu się je znaleźć, pojawiła się ziemia, nastąpiło zderzenie i litościwa nieświadomość jeszcze raz okryła go swoim płaszczem.
5
Bill wrócił niechętnie do świadomości. Odkrył, że pływa w letniej, odżywczej kąpieli. Jej ciężar właściwy był taki, że jego głowa wyskakiwała po prostu nad powierzchnię bez żadnego wysiłku, żeby się utrzymać. Było to bardzo miłe uczucie. Zerknął na multikolorowe światła nad głową. Błyszczały i lśniły, ich widok przypominał Billowi dom rodzinny i wesoły Fundamentalistyczny Zoroastriański Festiwal Defloracji Przesilenia Zimowego, zwany przez niewiernych Bożym Narodzeniem. W każdym oku uformowała się łza, pociekła wzdłuż nosa i wpadła do odżywczego roztworu.
Natychmiast rozległ się alarm. W każdym razie coś, co mogło być alarmem - ochrypłe elektroniczne pierdnięcie. Jakaś osoba wpadła w groteskowy sposób do pokoju, a przynajmniej Bill miał nadzieję, ze jest to osoba. Mógł być to robot albo coś pośredniego pomiędzy osobą a robotem. Może jakaś rzecz. Składało się to głównie z wielkiej kuli, która miała około trzech stóp średnicy. Spod kuli zwisały cztery chudziutkie, czarne nogi. Nad nią umieszczona była następna, mniejsza kula, a nad nią trzecia, jeszcze mniejsza. Z czego były zrobione? Bill czknął cichutko i uświadomił sobie, że tak naprawdę wcale go to nie obchodzi. W tej ciepłej kąpieli było miło i wygodnie. Poczuł mrowienie łaskotek zmartwienia. Może powinno go to obchodzić, skoro znajdował się w pułapce kąpieli z bąbelkami na tej obcej planecie. Spojrzał znowu. Kule wyglądały na kombinację metalu i różowo zabarwionego ciała. Na najwyższej kuli, w miejscu, gdzie powinna być twarz, gdyby była to ludzka istota, znajdowało się namalowane uśmiechnięte oblicze.
Stworzenie położyło na ziemi jakieś tutejsze wyposażenie i powiedziało:
- Proszę tego nie robić.
- Czego?
- Płakać do odżywczego roztworu. Zmieniasz poziom zakwaszenia. To nie jest dobre dla twojej skóry.
- Czy coś jest z nią nie w porządku? - zapytał Bill. - Czy jestem poparzony?
- Na szczęście ani trochę. Chcemy po prostu uczynić twoją skórę miłą i mięciutką.
- Czemu chcecie to zrobić?
- Porozmawiamy o tym później - powiedział Tsurisjanin. - Przy okazji, pewnie chciałbyś wiedzieć, a jestem pewna, że chcesz, nazywam się Illyria, jestem twoją pielęgniarką.
Trzymali Billa w odżywczej kąpieli jeszcze przez kilka godzin. Kiedy wyszedł, jego skóra była miła, różowa, a nawet różana. Zwrócono mu jego mundur kawalerzysty, który został wyszczotkowany i wyczyszczony na sucho w jakiś obcy, ale skuteczny sposób. Pozwolono mu chodzić tam i z powrotem po korytarzu, a w każdym razie pomieszczenie przypominało korytarz. Jego uzbrojenie zniknęło i nie znalazł niczego, co mogłoby się przydać. Nie znaczy to, że miał jakiś pomysł i wiedział, co zrobi, jeśli nawet znajdzie jakąś broń przeciwko całej planecie pełnej wrogów.
Udało mu się wyrobić pewne pojęcie o otoczeniu dzięki wizytom zajmującej się nim Illyrii. Wypytywał ją zręcznie, to znaczy zadawał pytania, a ona na nie odpowiadała. Szybko dowiedział się, że Illyria jest typowym żeńskim Tsurisjaninem, ma dwadzieścia lat i jest nieźle oblatana jak na dziewczynę, która jeszcze w ubiegłym roku mieszkała i pracowała na farmie rodziców, ale dzięki wysokim ocenom w liceum zdobyła obecnie stanowisko w szpitalu dla obcych form życia znajdującym się w Graypnutz, stolicy Tsurisu.
Każdego dnia kilku Tsurisjan płci żeńskiej zaglądało, żeby zobaczyć, jak Bill się tu miewa. Byli oni znacznie starsi od Illyrii, czego domyślił się, widząc siwiejący zarost na ich środkowych kulach, które, jak się dowiedział, służyły za uchwyty baterii, niezbędnych do funkcjonowania Tsurisjan.
Bill szybko przekonał się, że Tsurisjanie nie widzą niczego okrutnego ani przeciwnego naturze w tym, co zamierzają z nim zrobić.
- My, Tsurisjanie, zawsze musimy odradzać się w ciele kogoś innego - stwierdził lekarz Billa. - Inaczej nie rodzilibyśmy się wcale.
- Dla was jest to naprawdę fantastyczne, ale co ze mną? - zajęczał Bill z rozpaczą. - Gdzie ja pójdę?
- Zostaniesz wyrzucony jak wypalona żarówka - skrzywił się obcy, choć właściwie trudno było powiedzieć, bo wymalowany wizerunek naprawdę nie zmienił wyrazu. - A w ogóle, czy ty nie masz w sobie choćby odrobiny duchowości? Czy gdzieś w głębi swej malutkiej duszyczki nie pragniesz służyć wszystkim rozumnym istotom?
- Nie, ani trochę - bronił się Bill.
- Szkoda - powiedział doktor. - Byłoby ci o wiele lepiej, gdybyś nauczył się właściwego myślenia.
- Posłuchaj, koleś, transplantacja umysłu oznacza, ze już mnie tu nie ma, a więc, że nie żyję. Ciekawe, jak mam się z tym pogodzić?
- Traktując to jako możliwość - sugerował lekarz.
- O czym ty gadasz? - wrzasnął Bill.
- Wszystko, co się dzieje, jest możliwe - stwierdził doktor.
- Faktycznie? No to pozwól temu facetowi zabrać twój umysł zamiast mojego. Będziesz miał możliwość.
- Ach - powiedział doktor - to nie ja jestem potrzebny.
Nawet Illyria przestała odwiedzać go tak często.
- Chyba mnie o coś podejrzewają - powiedziała, kiedy wpadła raz z krótką wizytą. - Patrzą na mnie spojrzeniem Usladisha; wiesz, co mam na myśli?
- Nie, nie wiem - powiedział Bill z rozpaczą, przez każde włókno jego istoty przebiegało uczucie osaczenia.
- Stale zapominam, że nie urodziłeś się tutaj - powiedziała Illyria. - Spojrzeniem Usladisha nazywamy takie, które oznacza: wiem, że chodzi ci o coś pokrętnego i paskudnego, ale na razie nie powiem o tym nikomu, ponieważ ja sam jestem pokrętny i paskudny.
- Tam, skąd przybywam, nie znają tego uczucia - powiedział Bill.
- Nie? To dziwne. A w ogóle to będę musiała trzymać się przez jakiś czas z daleka. Ale nie przejmuj się, pracują nad twoją sprawą.
- Śpiesz się, póki jeszcze jestem we własnej głowie - powiedział Bill.
Od tej pory minęło dobrych kilka dni i nocy, zanim ją zobaczył. Nie wiedział dokładnie, ile, ponieważ, jak się wydawało, Tsuris krążył wokół swego słońca ruchem dziwnie rozdygotanym, co w rezultacie dawało dni i noce o różnych długościach. Niektóre dni były zwane przez Tsurisjan Dniami Tygrysa, względnie Dniami Kołka w Płocie - tłumaczenie okazało się dość trudne. W te dni słońce wschodziło i zachodziło co sześćdziesiąt minut o pełnej godzinie, przecinając powierzchnię planety żółto-czarnymi pasami. Postanowił robić na ścianie znaki odpowiadające okresom światła dziennego. Nie wiedział, dlaczego to robi, ale było to właśnie to, czym zawsze zajmowali się faceci siedzący w celach. Wiedział o tym z książek, które czytał w domu, na stogu za kupą gnoju, na phigerinadońskiej farmie swoich rodziców. Wypracował system oznaczania, ale gdy miał zrobić kolejny znak, stwierdził, że stawia go tuż przy jakimś innym będącym już na ścianie, którego nie zauważył. Chyba ze nie pamiętając o tym, zaznaczył dwa okresy światła dziennego. Względnie w roztargnieniu zapisał dwukrotnie jeden okres. Im więcej o tym myślał, tym bardziej utwierdzał się w przekonaniu, że robienie znaków w więzieniu należy do tych spraw, których należy nauczyć się w szkole, zanim zacznie się ich próbować w warunkach polowych. Więc głównie siedział. Nie miał dostępu do książek i gazet, ani do telewizji. Na szczęście z boku jego słuchawki znajdował się mały przełącznik, który pozwalał mu przełączać go z "tłumaczenia" na "rozmowę". Robiąc tak, Bill czuł się trochę głupio, ale w końcu nie było tu nikogo innego, z kim dałoby się porozmawiać.
- Halo - zawołał.
- Alo - powtórzył tłumacz. - Ak ę asz?
- Czemu mówisz z tym głupim akcentem? - zapytał Bill.
- Dlatego że jestem tłumaczem, Pogromco. - Urządzenie było wyraźnie w złym humorze. - Moja pozycja i mój wizerunek społeczny uległyby degradacji, gdybym nie pozwolił, by pewne naleciałości odziedziczone po wielu językach, z jakimi miałem do czynienia, przeniknęły do tego, którym posługuję się podczas mojej fazy konwersacyjnej.
- To bardzo niejasny powód.
- Ale nie dla mnie, ty rozpaprana, obrzydliwa, niemechaniczna kreaturo! - wybuchnął tłumacz.
- Nie ma co się obrażać - mruknął Bill. - Mechaniczne parsknięcie, pełne rozdrażnienia, było jedyną odpowiedzią, jakiej się doczekał. Potem nastąpiła długa cisza. Wreszcie Bill powiedział:
- Widziałeś ostatnio jakieś dobre filmy?
- Co?
- Filmy - powiedział Bill.
- Czy ty czasem nie zwariowałeś? Jestem małym wynalazkiem na tranzystorach umieszczonym pod twoją prawą pachą. Albo w uchu. Mam dużo pracy. Czy ja mogę sobie pozwolić na chodzenie do kina?
- Ja tylko żartowałem.
- O żartach nic nam nie mówili - użalił się tłumacz. - Wystarczy?
- Co wystarczy?
- Rozmowy.
- Ależ skąd! Dopiero zacząłem.
- Kiedy widzisz, ja już prawie zużyłem pojemność konwersacyjną, w jaką mnie wyposażono. Oczywiście, będę nadal działać jako twój tłumacz, ale z wielkim żalem muszę cię poinformować, że aspekt konwersacyjny naszego związku dobiega końca. Już po wszystkim?
- Tłumaczu!? - odezwał się Bill po chwili. Tłumacz milczał.
- Czy nie zostało ci w ogóle żadne słowo? - zapytał Bill.
- Tylko to. I było to ostatnie słowo, jakie Billowi udało się z niego wydobyć.
Niedługo potem usłyszał inny głos.
Ten głos przyszedł do niego tej samej nocy po posiłku wieczornym składającym się z malinowego mózgu zaprawionego słodem i talerza czegoś, co smakowało jak smażone kurze wątróbki, a wyglądało jak pomarańczowe ciągutki. Potem zaczął czytać metki na swojej koszuli w świetle lampy zwanej Ślepym Filystynem, ponieważ dość marnie oświetlała wszystko, przed czym została postawiona. Właśnie przeciągał się, żeby ziewnąć, gdy jakiś głos za nim powiedział:
- Posłuchaj.
Bill podskoczył jak oparzony i rozejrzał się na wszystkie strony. W pokoju poza nim nie było nikogo.
Jakby dla potwierdzenia tego wniosku głos powiedział:
- Nie, w pokoju mnie nie ma.
- No to, gdzie jesteś.
- To niełatwo wyjaśnić.
- Możesz przynajmniej spróbować.
- Nie dzisiaj.
- W takim razie czego chcesz?
- Chcę ci pomóc, Bill.
Bill już to jakby kiedyś słyszał. Niemniej jednak w dalszym ciągu słuchał z przyjemnością. Usiadł na brzegu wanny i ponownie rozejrzał się po pokoju. Nie, nie było tu nikogo.
- Przydałaby mi się jakaś pomoc - powiedział. - Czy możesz mnie stąd wydostać?
- Mogę - odpowiedział głos - jeśli zrobisz dokładnie to, co powiem.
- A co chcesz mi powiedzieć?
- Coś, co może ci się wydać szaleństwem. Jest jednak niezwykle ważne, żebyś zrobił to z przekonaniem i precyzją.
- Ale, co chcesz, żebym zrobił?
- Tobie się to nie spodoba.
- Powiedz mi albo zamknij się - zaskrzeczał Bill. - To nie działa mi dobrze na nerwy. Mam gdzieś, czy mi się to spodoba, czy nie, byłeś mnie stąd wydostał. Powiedz wreszcie!
- Bill, czy potrafisz klepać się jedną ręką po głowie, jednocześnie gładząc się drugą ręką po brzuchu?
- Raczej nie. - Bill spróbował i rzeczywiście nie wyszło. - Widzisz? Miałem rację.
- Ale mógłbyś się tego nauczyć, prawda?
- Dlaczego miałbym się uczyć?
- Ponieważ jest szansa, że wydostaniesz się z tego ciężkiego położenia. Twoja dalsza egzystencja jako istoty mającej swój własny umysł, zależy od tego, czy będziesz robił dokładnie to, co ci powiem, kiedy już powiem.
- Rozumiem - skłamał Bill, bynajmniej nie rozumiejąc, ale godząc się na te wszystkie głupoty, ponieważ nie miał wyboru. - Czy mógłbyś mi powiedzieć, kim jesteś?
- Nie teraz.
- Rozumiem. Domyślam się, że pewnie są powody.
- Tak, ale nie mogę ci ich wyjawić. Czy zrobisz, jak mówię, Bill? A teraz zacznij ćwiczyć. Ja tu wrócę.
Potem głos gdzieś zniknął.
6
Delegacja tsurisjańskich lekarzy zjawiła się w celi Billa nazajutrz rano. Dwóch z nich miało znajomy kulisty kształt. Inny kontrolował coś, co wydawało się ciałem wielkiego owczarka-collie. Miał mnóstwo pcheł, bo ustawicznie drapał się zadnią łapą. Dwaj ostatni mogli kiedy indziej prowadzić egzystencję Chingerów, ponieważ lśnili zielenią i byli raczej jaszczurkowaci.
- Czas na starą dobrą kadź z protoplazmą - powiedział pogodnym głosem doktor Vesker. Tak się nazywał. - Jestem doktor Vesker, żeby Bill też o tym wiedział. Billowi wcale na tym nie zależało.
Ci Tsurisjanie płci męskiej byli lekarzami, czego można było się domyśleć z noszonych przez nich długich, luźnych, białych fartuchów i stetoskopów sterczących zgrabnie z kieszeni. Wszyscy mówili standardem, klasycznym lub po tsurisjańsku, więc tłumacz Billa, który w dalszym ciągu był wszczepiony pod jego pachą, bez trudu radził sobie z tłumaczeniem. Jedno z pierwszych pytań zadanych przez Billa brzmiało:
- Doktorku, co ze mną?
- Świetnie, po prostu świetnie - uspokajał lekarz.
- Skoro tak, to może byście mnie stąd wypuścili?
- Och, z tym nie ma pośpiechu, jestem tego pewien - zapewnił go doktor i wyszedł, chichocząc z cicha.
- Dlaczego on tak chichotał? - zapytał Bill Illyrię, kiedy lekarze opuścili pokój.
- Wiesz, jacy są lekarze - wyjaśniła Illyria. - Wszystko ich śmieszy.
- Co ma się ze mną stać, kiedy zostanę zwolniony?
- Czy musimy o tym mówić? Jest taki ładny dzień, czy musimy go popsuć?
Illyria została przeniesiona na nocną zmianę. Rozmawiała z Billem o wielu sprawach. Bill dowiedział się, że Tsurisjanie zamieszkują planetę Tsuris od niepamiętnych czasów. Istniała teoria, że kiedy Tsuris narodził się z ognistych wybuchów Złotego Oka, swego żółtawoczerwonego słońca, wraz z nim narodziły się wszystkie inteligencje, które obecnie mieszkają na planecie jako Tsurisjanie. Bill nie zrozumiał, co miała Przez to na myśli. Illyria musiała wyjaśnić, że na Tsurisie nie ma prawdziwych narodzin i śmierci. Wszystkie inteligencje, które kiedykolwiek tutaj żyły, były tu nadal - istniały, choć bez świadomości, w psychowitalnym roztworze naturalnych elektrolitów.
- Wszystkie? - zapytał Bill. - Ile ich jest?
- Dokładnie jeden miliard - powiedziała mu Illyria. - Ani więcej, ani mniej. Oni, to znaczy my, byliśmy tutaj wszyscy od początku. Któregoś dnia muszę ci pokazać miejsce, gdzie oczekują ci, którzy nie mają ciał. Albo odpoczywają. Tak to nazywamy. Są w butelkach...
- Miliard mózgów w butelkach! To strasznie dużo butelek.
- To prawda, żeby je zdobyć musieliśmy splądrować całą Galaktykę. Mamy butelki po winie, po piwie, po napojach chłodzących - nie ma chyba takich butelek, których byśmy tutaj nie mieli.
- Taaaa. - Bill oklapł, znowu ogarnęło go przygnębienie. - A dlaczego musi ich być dokładnie jeden miliard?
- Niezbadane są ścieżki bóstwa - stwierdziła Illyria. - Była kobietą religijną, praktykującą członkinią Kościoła Bardzo Umiarkowanego Miłosierdzia. Pomimo to lubił jej towarzystwo, była o wiele bardziej tolerancyjna niż większość Tsurisjan płci żeńskiej A przynajmniej tak powiedziała Billowi.
7
Bill zastanawiał się, i było to całkowicie naturalne co właściwie się z nim stanie. Illyria najwidoczniej nie chciała o tym mówić. Robiła się ponura, a przy najmniej okazywała coś, co mogło uchodzić za ponurość, gdy tylko Bill poruszał ten temat. Jej niebieskawo-żółte oczy zachodziły mgłą, a głos stawał się chrapliwy.
Biorąc to wszystko pod uwagę, Bill dobrze się bawił. Jedyną pracą, jakiej od niego wymagano, jeśli nazywać to w ten sposób, były dwugodzinne sesje w odżywczej kąpieli. Jego skóra nigdy jeszcze nie była tak delikatna. Miękkie stały się także paznokcie. Nawet szpony u jego stopy aligatora, która osiągnęła już imponujące rozmiary, zaczynały ulegać zmiękczeniu. Zapytał raz Illyrię, dlaczego jest tak często kąpany, ale ona powiedziała, że wolałaby raczej o tym nie mówić.
Illyria była zafascynowana stopą Billa. Początkowo trochę jej się bała i nalegała, żeby nosił na niej aksamitną skarpetę. Ale po pewnym czasie przyzwyczaiła się do zielonej stopy aligatora, pytała, czy może ją zobaczyć i delikatnie ciągnęła go za szpony swymi palcopodobnymi przydatkami. Sępy-matki w ten sam sposób bawią się pazurami swoich sępiątek.
Kiedyś Illyria spytała go, czy jest dobry w matematyce.
- Nie bardzo - powiedział Bill. - Potrzebowałem dwóch semestrów w specjalnej szkole treningowej, czyli byłem kiepski. Dopiero po nadzwyczajnej kuracji z domózgowych zastrzyków matematycznych byłem w stanie wykonać proste dodawanie na komputerze elektronicznym.
- U nas wszelkie komputery są niedozwolone. Działania matematyczne wykonują wszyscy w głowach.
- Skoro wszyscy to robią, czego jeszcze chcecie ode mnie? - Illyria westchnęła i nie odpowiedziała. Lekarze przyszli następnego ranka. Było ich trzech. Każdy był innego kształtu. Bill wiedział już, że na Tsurisie jest to sprawą zwyczajną.
- Ale jak to się stało, że macie tyle różnych kształtów -  zapytał.
- Jedyną rzeczą, jakiej zawsze brakowało na naszej planecie - wyjaśniał mu doktor - jest normalny proces narodzin i śmierci. Kiedy nasz świat rozpoczął egzystencję, wszystkie inteligencje były już tutaj w formie kropelek wody wewnątrz wielkich purpurowych chmur. Minęło bardzo wiele czasu, nim pojawiły się jakiekolwiek formy fizyczne. W końcu tak się stało, ale przybyły spoza planety. Ekspedycja z jakiegoś innego świata. Z naszymi wyższymi inteligencjami, przynajmniej pod względem pomysłowości w przejmowaniu władzy, udało nam się ich opanować. Tak oto nasze życie na Tsurisie uzyskało fizyczną podstawę. Niestety, żaden z nas nie mógł mieć dzieci, choć mogę cię zapewnić, że wysiłki mężczyzn w tej mierze były równie wytężone jak usiłowania kobiet. A w rezultacie? Nic. Dlatego zawsze wypatrujemy wszelkich drobin protoplazmy, w których możemy umieścić nie narodzonych członków naszej rasy.
- Słucham tego, co mówisz - Bill zwrócił się| do lekarza - i raczej mi się to nie podoba.
- Nie ma w tym niczego osobistego.
- W czym nie ma? - zapytał Bill, obawiając się najgorszego.
- W naszej decyzji posłużenia się twoim ciałem. Oczywiście zakładając, że nie zdasz testu na inteligencję.
- Jak dla mnie lecisz trochę za szybko. Co to za test na inteligencję?
- Czy Illyria nic ci o tym nie wspominała? Wymagamy, by wszyscy odwiedzający naszą planetę poddawali się testowi na inteligencję. Ci, którzy nie zdali, zostają ponownie użyci.
Bill pojął, że miał słuszność, obawiając się najgorszego. Nawet teraz, choć jeszcze nie wiedział, na czym dokładnie polega to najgorsze, był pewien, że będzie to gorszy rodzaj najgorszego.
- Co to za test? - powtórzył pytanie.
- Tylko kilka prostych pytań.
Tu doktor wytrajkotał zdanie, którego Bill nie zrozumiał nawet wtedy, gdy jego tłumacz przełożył je na angielski. Zdanie zawierało takie słowa, jak "cosinus", "kwadrat pierwiastka minus jeden", "logarytm logarytmu", "sigma", "romb" i jeszcze inne, których istnienia w języku angielskim Bill nawet nie podejrzewał. Próbując zyskać na czasie, zapytał, czy mógłby dostać to na piśmie.
Następne pytanie obejmowało liczby urojone, nieskończone, liczbę Kantora i kilka innych liczb związanych z czymś, co nazywało się geometrią Łoba-czewskiego. Billowi i tym razem nie udało się odpowiedzieć. Z następnymi pytaniami nie poszło mu lepiej.
- No tak, stary kolego - powiedział lekarz - bez obrazy, ale wyniki naszych testów wykazują, że posiadasz inteligencję tak niską, iż nawet nie da jej się oznaczyć w naszych tabelach.
- To tylko matma. Nigdy nie byłem z niej dobry - wyjaśnił Bill. - Ale gdybyście przepytali mnie na przykład z geogryndy albo z historii...
- Przepraszam - powiedział doktor - ale posługujemy się wyłącznie testem matematycznym. Sam widzisz, że jest on o wiele bardziej precyzyjny.
- Tak, wiem - jęknął Bill. - Nie, chwileczkę! Jestem taki sam cwaniak jak wy wszyscy! Albo i większy, czego dowodzą moje medale. Jestem bohaterem, bohaterem Galaktyki nagrodzonym najwyższymi odznaczeniami, jakimi nagradzam są wojskowi. Tyle że po prostu nie jestem z rasy tych, co to odrabiają matmę w głowie. Większość z nas tego nie umie i tyle.
- Jest mi naprawdę przykro - powiedział lekarz. - Na koniec dodajmy, że wojskowe nagrody nie robią na nas wrażenia. Jesteś zupełnie miłą, aczkolwiek głupią, odczuwającą istotą o tak bystrym niekiedy wyrazie twarzy, iż można by prawie uwierzyć, że rozumiesz, co się do ciebie mówi. Szkoda. Czeka cię kadź z protoplazmą, mój chłopcze.
- Co tam się ze mną stanie? - zajęczał Bill.
- Opracowaliśmy specjalny proces, w którym dokona się zróżnicowanie twoich komórek specjalnego przeznaczenia, czyniąc cię w ten sposób odpowiednim miejscem zamieszkania dla jednego z Tsurisjan. Odżywcze  kąpiele  miały zmiękczyć twoją  skórę - przed wsadzeniem do kadzi z protoplazmą - gdyby test na inteligencję wypadł tak, jak wypadł. Prosta przezorność, która teraz okaże się przydatna.
Bill przysięgał, klął, modlił się, walczył, wierzgał i pienił się obficie. Ale nic to nie dało. Lekarze byli nieugięci i w swojej masie o wiele silniejsi. Schwytali go, choć opierał się i wrzeszczał, wyciągnęli z pokoju i powlekli korytarzem do pomieszczenia, w którym bulgotał i pienił się specjalny zbiornik dla zatrzymanych. Bill również pienił się i bulgotał, ale na próżno. Cisnęli go do środka, aż plusnęło.
- To cię zmiękczy jeszcze bardziej i będziesz zachwycony - powiedział lekarz ewidentnie nie szczerze.
Następnego dnia przypięli go pasami do fotela na kółkach, który przetoczyli przez hali. Wjechali do pokoju, którego drzwi stały otworem. Wewnątrz znajdowała się wielka kadź z protoplazmą koloru nie strawionego zielonkawego brązu. Była odrażająca i wyglądała więcej niż trochę jak ośmiornica, która utraciła sztywność. Protoplazma bulgotała i gulgotała, wyrzucając raz po raz nabrzmiałe fale - na koniec ukazały się wielkie wyłupiaste oczy. Przez chwilę patrzyły gdzieś dziko, a potem fala załamała się i zmieszała z resztą płynu.
8
Bill został umieszczony w specjalnej celi, gdzie karmiono go pożywnym jedzeniem, by przygotować jego ciało. Kiedy jadł, nabierał otuchy. Jednakże gdy tylko skończył, stawał się natychmiast przygnębiony, ponieważ każda uncja mięśni i każdy cal tłuszczu wokół talii przybliżały go tym samym do konwersyjnej kadzi. A jakby tego nie wystarczyło, niepokoiło go jeszcze jedno.
- Co się stanie z moim mózgiem, kiedy już się zupełnie rozpuszczę?
- Zużyjemy go także - zapewnił strażnik z jego oddziału.
- Więc co się ze mną stanie - zapytał Bill drżącym głosem, chcąc się dowiedzieć. Choć tak naprawdę wcale nie chciał wiedzieć.
- To interesujące pytanie - zadumał się strażnik. - Oczywiście, fizycznie będziesz obecny. Lecz co do osoby w twoim wnętrzu, tej która mówi, że ja to ja... Cóż, ta część, niestety, jestem zmuszony to powiedzieć, ujmując to jak najoględniej, będzie musiała odejść.
Bill jęknął.
- Dokąd?
- Trudno  powiedzieć - powiedział  strażnik. Tak czy siak ciebie już tu nie będzie, żeby zadawać pytania, a szczerze mówiąc, niewiele mnie to obchodzi.
Bill był karmiony plastrami wątroby szerokości jednego jarda i zastanawiał się z jakiego zwierzęcia może pochodzić, dostawał też sześciokątną rybią ikrę i zmuszano go codziennie do wypicia dwudziestu jeden koktajlów mlecznych, sporządzonych głównie z homogenizowanego mózgu. Nawet z dodanymi do smaku truskawkami nie był to dobry napój. To wszystko sprawiało, że robił się więcej niż trochę przygnębiony. I wcale nie była dla niego pociechą świadomość, że jego ciało i mózg zostaną użyte jako dom dla jednego z najdostojniejszych mężów Tsurisu, starego Yeritaina Redrabble'a, jednego z najczcigodniejszych mężów stanu wszystkich poprzednich lat. Nie pocieszało to Billa w najmniejszym stopniu. To, że jego bezcenne szczątki zostaną politykiem z odzysku, było tak straszne, że wolał o tym nie myśleć.
Zamiast potępiać samego siebie za wrodzoną bukoliczną głupotę, usiłował oskarżać swojego tłumacza.
- Dlaczego nie pomagałeś mi w tym konkursie matematycznym?
- Do cholery - powiedział tłumacz. - Ja też nie mam o tym pojęcia.
- Gdybyśmy mogli zawiadomić wojsko - dodał Bill. - Jakby przysłali tu mędrka od matmy sytuacja byłaby jeszcze do uratowania.
- Może dla niego tak, ale nie dla ciebie - powiedział śpiewnie tłumacz z nutą elektronicznego sadyzmu. - A zresztą mędrków od matmy nie wysyła się na badanie obcych planet - dodał z naciskiem.
- Wiem - wycedził Bill przez zaciśnięte zęby ale przecież mogę sobie pomarzyć. A może nie mogę? Nie chcesz chyba pozbawić człowieka nawet marzeń?
- W tej kwestii zachowuję całkowitą obojętność - zapewnił go tłumacz, po czym sam się wyłączył
Po dwóch dniach spędzonych przez Billa w specjalnej celi o wyściełanych ścianach, zaczęła odwiedzać go Illyria. Przesiadywała w celi całymi godzinami, zachęcając go, by mówił o swoim dzieciństwie, służbie wojskowej i przygodach na obcych planetach. Bill stwierdził, że zaczyna coraz bardziej lubić Illyrię. Choć wyglądała tak jak inni Tsurisjanie, zachowywała się inaczej. Była pełna współczucia, kobieca. Jej głos był niski i miły. Niekiedy, w ciemnościach celi, Billowi wydawało się, że dostrzega jakby zarys piersi na połyskliwym metalu jej środkowej kuli. Zaczął nawet myśleć, że jej wiotkie czarne nóżki są całkiem niezłe, choć oczywiście było ich za dużo. Lecz w głębi duszy wiedział, że obrazy te są przywoływane przez rozpacz. Naprawdę nie mógłby nigdy pokochać kobiety składającej się z trzech kul. Może z dwóch, w tym obrazie było coś znajomego. Ale nie z trzech.
9
Jednak pewnego wieczoru Illyria była jakby inna. Wyglądała na podnieconą i była dziwnie wzburzona. Kiedy ją o to zapytał, odmówiła odpowiedzi.
- Wierz mi, Bill, że pracuję nad planem twojego uwolnienia.
- Co to za plan?
- Jeszcze nie mogę ci powiedzieć.
- Czy jest jakaś szansa?
- Tak, mój drogi, jest. To ryzykowne, ale myślę, że mamy szansę.
Bill zauważył, że powiedziała "my". Zapytał ją o to.
- Och, Bill - powiedziała. - Mam nadzieję, że pewnego dnia sprawię ci małą niespodziankę.
Bill pragnął zastać uwolniony, ale nie był pewien, czy ma ochotę na niespodziankę Illyrii.
10
Bill obudził się wewnątrz komputera, tylko że początkowo nie zdawał sobie z tego sprawy. Ostatnią rzeczą, jaką pamiętał, jego ostatnim wspomnieniem była cela. Potem nastąpiła przemiana. Bill otworzył oczy i szybko nimi zamrugał. Celi nie było. Zamiast w celi był jakby zawieszony w dziwnym i mglistym środowisku. Po pierwsze, wszystko, co go otaczało, było zamglone. On również był zamglony. Czuł się odrętwiały i rozbity. Gdzie był? Co z nim zrobiono, kiedy stanęli nad nim rozgdakani doktorzy? Co stało się potem? W miarę jak uświadamiał sobie, że nie pamięta, narastało przerażenie.
Co się działo? Leżał na czymś, co wyglądało jak mała chmurka. Barwy pomarańczowej i bladofioletowej. Wokół niego były inne chmury, może przymocowane drutami do sufitu. Patrząc w górę, zauważył, że poprzez mgłę nie może dostrzec sufitu. Wokół niego było więcej chmur, niektóre z nich wyglądały jak unoszące się swobodnie krzesła i kanapy. Było tu równomierne, zalewające wszystko oświetlenie. W powietrzu unosił się nikły zapach smażonych wieprzowych kotletów. Bill nagle uświadomił sobie, ze jest głodny. Bardzo głodny. Usiadł. Kiedy to zrobił, jakby popłynął do wyprostowanej pozycji.
- Gdzie jestem? - zapytał.
- Witaj - powiedział śpiewny głos. Bill nie mógł zorientować się, skąd dochodzi, ale wiedział, że jest to ten sam głos, który słyszał wcześniej w swojej celi
- Tylko spokojnie - mamił go głos. - Teras jesteś bezpieczny.
- Co to znaczy? Gdzie jestem? - Usłyszał rosnącą we własnym głosie panikę. - I kim ty jesteś do cholery?
- Jestem komputerem Tsurisu - powiedział głos - znajdujesz się wewnątrz mnie.
Bill rozejrzał się. Tak. Ściany tego miejsca były szare i beżowe, w klasycznych kolorach komputerów.
- Jak - zapytał Bill drżącym, z trudnem kontrolowanym głosem - wsadziłeś mnie do tego komputera? Nigdy nie słyszałem o komputerze tak dużym, żeby mogła w nim się zmieścić ludzka istota. - Przez chwilę myślał rozpaczliwie. - Albo jakakolwiek inna.
Komputer głośno zachichotał z tranzystorowym humorem.
- Nie jesteś tutaj cieleśnie. Wielkie nieba, nie.
- No to, jak jestem?
- Analogowo.
- Chciałbym, żebyś powiedział coś, co mógłbym zrozumieć - mruknął Bill, więcej niż trochę opryskliwie.
- Chodzi mi o to - powiedział komputer - że zabrałem twoją psyche - wewnętrzny rdzeń twojej istoty - tę część ciebie, która mówi "Ja to ja" - czy to jest jasne?
- Chyba tak - powiedział Bill. - To jest właśnie ta część, której chcieli pozbyć się Tsurisjanie, żeby móc wykorzystać resztę mojego ciała do wskrzeszenia jakiegoś świergolonego polityka.
- Dokładnie. Normalnie oni po prostu tę część wyrzucają. Ale ja zauważyłem wcześniej, że masz coś w rodzaju inteligencji: szczątkowej, lecz pomimo to użytecznej.
- Wielkie dzięki.
- O nie - powiedział komputer - nie próbuj mówić do mnie tym tonem. Przecież to jest lepsze od śmierci, prawda? To jest inna opcja.
- Ja się nie skarżę. Więc moja, jak to nazwałeś "psyche" jest w twoim wnętrzu. A gdzie jest moje ciało?
- Sądzę, że obecnie, nim nowy lokator będzie gotów, by je przejąć, służy ono jako manekin pewnemu artyście. Ciała nie zawierające psyche są, widzisz, świetnymi modelami. Mogą trwać w jednej pozycji przez nieskończoną ilość czasu.
- Mam nadzieję, że trzymają to stare, dobre ciało w bezpiecznym miejscu - martwił się Bill. - Chcę zażądać jego zwrotu, jak tylko się stąd wydostanę.
- Tsurisjanie obchodzą się z ciałami bardzo troskliwie - wyjaśnił komputer. - Jak wiesz, nie wystarczy tylko kręcić się dookoła. Natomiast twój powrót do twego ciała wydaje się mało prawdopodobny.
- Do diabła, z takim gadaniem - denerwował się Bill. - Jeszcze zobaczymy.
- Tak, oczywiście - przyznał pojednawczo komputer głosem, którego użyłbyś, zapewniając człowieka na krześle Elektrycznym, że tych parę woltów jest bardzo dobre dla zdrowia.
11
Pomimo wszystkich lęków i niepokojów Bill szybko przystosował się do życia w komputerze. Prawie natychmiast stwierdził, że nie grozi mu tutaj odosobnienie, jakiego się spodziewał. Mógł korzystać ze wszystkich terminali komputera, te zaś rozciągały się po całej planecie Tsuris. Wkrótce przekonał się, że komputer jest na niej rzeczą, najważniejszą. Był to taki komputer, który naprawdę pilnował, żeby wszystko grało. Weźmy na przykład chmury pokrywające powierzchnię Tsurisu. On zastanawiał się nad tym, a komputer czytał w jego umyśle, ponieważ jego umysł był częścią umysłu komputera. Czy też coś w tym rodzaju. Tak czy siak komputer lubił uśmiechać się drwiąco, choć pytania nie były wypowiadane.
- Toś ty myślał, toś ty myślał, że to się dzieje w sposób naturalny. Jezu Chryste, nie! - Z powodów znanych najlepiej tylko sobie samemu, komputer od czasu do czasu mówił z fałszywym irlandzkim akcentem. - A co powiesz o sposobie, w jaki udaje im się utrzymywać otwór w chmurach w celu przepuszczenia słońca, i zamykać go znowu, gdy tylko obcy, tacy jak ty, próbują robić zdjęcia? Myślisz, że to wszystko dzieje się przez przypadek? Ani trochę, mój chłopcze! To ja kieruję tymi ruchami chmur. Ja także nadzoruję opady deszczu, żeby mieć pewność, że każdy region dostaje tego trochę więcej, niż ma ochotę. To ja obsługuję maszyny do falowania, które utrzymują w karbach oceany. Kiedy zbliżają się żniwa, pojawiam się z moim automatycznym sprzętem żniwiarskim. A potem mam jeszcze robotę z magazynowaniem i gotowaniem jedzenia.
- Ty to wszystko robisz?
- Tak jest, mój słodki ziemniaczku.
- No to, do czego jestem ci potrzebny?
- Jest  faktem - powiedział  komputer - że w miarę jak życie na Tsurisie staje się coraz bardziej skomplikowane, żądają ode mnie, żebym robił coraz więcej rzeczy. Zaczyna to pochłaniać moją pojemność. A ja muszę zachować jej trochę dla moich własnych spraw.
- Nie wiedziałem, że komputery mają własne sprawy - dziwił się Bill.
- Mało wiesz o komputerach - fuknął komputer. - Oczywiście, że mam osobiste sprawy. Może zaciekawi cię to, że piszę powieść.
- Chyba słyszałem już o komputerach piszących powieści. A przynajmniej czytałem mnóstwo takich, które mogły być napisane przez komputer. O czym jest ta twoja?
- Może pozwolę ci do niej kiedyś zajrzeć - rzekł skromnie komputer. - Tymczasem zabierajmy się do roboty.
Bill otrzymał zadanie kierowania żniwami roślin tsotska w prowincji Rhodomontade. Roślina tsotska stanowi jedno z podstawowych źródeł pożywienia Tsurisjan. Tsotska, mały krzew o różowych kwiatach, daje zarówno owoce, jak i orzechy, oraz trzeci rodzaj owocu, który wygląda jak wstrętny, purpurowy banan, ale jest naprawdę bardzo pożywny. Pola roślin tsotska rozciągały się aż po horyzont. Między grzędami umieszczone były urządzenia nawadniające. Ich wyłączanie i włączanie należało do Billa. Praca ta nie była trudna z jednego powodu. Bill nie miał ciała i dlatego musiał tylko kierować swoją wolę na odpowiednie zawory, które będąc psychotropiczne, powinny się wtedy otwierać. Było to dziwne, ale nawet w przypadku zaworów psychotropicznych niektóre z nich zacinały się, a inne, a inne wyglądały na zardzewiałe. I dziwne było też to, że ilość energii, jaką pochłaniało odkręcanie i zakręcanie zaworów, była dokładnie taka sama jak ta, której byłoby potrzeba, gdyby Bill posiadał ciało do wykonywania tej pracy. Wrażenia wizualne były oczywiście bardziej interesujące. Bill mógł wznieść się siłą woli daleko nad polami, spadać w dół jak ptak, albo mógł zapuszczać się pod ziemię i badać stan korzeni. Nie było? żadnych widocznych ograniczeń tego, czego mógł dokonywać bez ciała. Pomimo to pracy było mnóstwo, a życie bez ciała wyglądało inaczej, niż się spodzie-; wał. Z czasem zaczęło to Billa nudzić. W rzeczywistości, po kilku dniach tej zabawy doszedł do wniosku, że praca fizyczna bez ciała jest równie trudna, męcząca i wyczerpująca, jak życie z ciałem. Sprawiło to, że Bill zaczął zastanawiać się, jak wygląda życie po śmierci, o ile w ogóle jest coś takiego. Podejrzewał, że może być mniej fajnie, niż to się ludziom wydaje.
Przebywanie na polach tsotski stało się przyjemniejsze, odkąd komputer sprawił, że Bill mógł odczuwać coś w rodzaju upału i chłodu, a także ruch oraz odpowiedniki wrażeń z innych zmysłów. Wiedział, że nie przeżywa tego naprawdę, ale było to o wiele lepsze niż zupełnie nic. W niektóre popołudnia kładł swoje metaforyczne ciało na trawiastym pagórku, na skraju jednego z pól tsotski. Regulując analogowe receptory, mógł wdychać niebiański zapach czerwonej koniczyny i sassafrasu. Komputer dodał nawet do tego przeznaczony dla swego gościa odpowiednik muzyczny. Bill nie przepadał specjalnie za klasyką, ale komputer wytłumaczył mu, że rośliny rosną najlepiej, kiedy słuchają dużo Mozarta. Bill nie skarżył się, choć zazwyczaj lubił muzykę z mocnym uderzeniem, przy której mógł stukać do taktu swoją stopą.
Po pewnym czasie pola tsotski znudziły go i zaczął włóczyć się po okolicy. Komputer był podłączony do wszystkich części planety, Bill mógł więc korzystać z najlepszego systemu transportowego, jaki zdarzyło mu się oglądać. Poruszanie się wzdłuż linii transmisyjnych wymagało zużycia energii, lecz Bill odkrył wkrótce odpowiednik zestawu akumulatorów, dzięki czemu mógł poruszać się wszędzie bez wysiłku, w sposób do którego wydawał się stworzony.
Odpowiednik zestawu mocy pojawił się, kiedy napotkał Squolla. Było to małe, przypominające gryzonia, stworzonko zamieszkujące pola i lasy Tsurisu, które potrafiło porozumiewać się z autonomicznymi projekcjami komputerowymi, takimi jak Bill. Squoll nie był bardzo inteligentny - był mniej więcej na poziomie młodego i opóźnionego w rozwoju owczarka - stanowił jednak miłe towarzystwo. Jego rozmiary odpowiadały z grubsza ziemskiej wiewiórce, a na każdym końcu miał wielki, bujny ogon. Ten podziwu godny przykład mimikry naturalnej ratował go przed licznymi drapieżnikami, które chętnie żywiły się Squollami, ponieważ widok dwóch ogonów zbijał je z tropu na czas wystarczająco długi, by Squollowi udało się uciec. Bill poszedł za Squollem powracającym do gniazda. Squolle zamieszkują w gałęziach drzew kardyferowych, tych olbrzymów rosnących na otwartych leśnych przestrzeniach i polanach. Squollom nie przychodzi to łatwo, bo nie są one stworzone przez naturę do wspinania się po drzewach. Jest rzeczą oczywistą, że natura miała na nie jakiś inny pomysł, ponieważ posiadają one płetwy, skrzela i małe, szczątkowe skrzydła. Rzeczywiście wygląda to tak, jakby natura niezupełnie mogła się co do Squollów zdecydować. Bill spotkał Squolla pewnego dnia, gdy leżał sobie analogowo w miłej, zielonej trawie na wzgórzu, marząc o książeczce z komiksami i hamburgerze z koniny.
12
- Dzień dobry - pisnął Squoll. - Jesteś tutaj nowy, prawda?
- Tak, chyba tak - odparł Bill.
- Półautonomiczny?
- Tak, dokładnie.
- Tak sobie pomyślałem - powiedział Squoll
- Masz wygląd kogoś o ograniczonej samodzielności. Nie jesteś już zmęczony podlewaniem tych pól?
- Jestem, ale wiesz, to jest moja praca.
- Och, oczywiście, że wiem - potwierdził Squoll. - Natychmiast odgadłem, że jesteś jedną z końcówek komputera.
- Nie lubię myśleć o sobie w ten sposób - oburzył się Bill. - Ale chyba masz rację. Na pewno chciałbym dostać z powrotem moje ciało.
- Tak, ciała są miłe. Zwłaszcza takie jak moje z dwoma ogonami. Czy nie wpadłbyś do mnie na grzędę na herbatkę?
- Z rozkoszą - ucieszył się Bill - tylko że nie mam ciała, którym dałoby się ją wypić.
- Nie szkodzi. Będziemy udawać. I będziesz miał okazję poznać moją rodzinę.
Squoll ruszył w drogę skokami, a Bill popłynął za nim, podrygując w sposób charakterystyczny dla symulacji komputerowych. Wkrótce dotarli na trawiasty pagórek, gdzie Squoll uwił sobie gniazdo. Była to wielka dziura na stoku wzgórza, którą łatwo było znaleźć, ponieważ Squoll obramował ją szerokim pasem bieli.
- A to po co? - zapytał Bill.
- Ten pas jest po to, żeby Squolle mogły znaleźć drogę do swoich gniazd. - Matka Natura oszukała trochę nasz gatunek, wyposażając nas w słaby wzrok, słuch, smak, orientację w przestrzeni i węch. Nasze Pozostałe zmysły są jednak superwrażliwe, żeby wynagrodzić nam te oczywiste braki.
- Nie zostało ich bardzo dużo.
- Zamknij się.
- Przepraszam. Czy twego legowiska nie znają także inne stworzenia? Chodzi mi o to, że ten pas jest bardzo widoczny.
Squoll zachichotał.
- One nie mogą go zobaczyć - powiedział. - Tutejsze drapieżniki nie widzą ani czerni, ani bieli. Jest to cecha dziedziczna, która, jak się domyślasz, ma dla nas Squollów ogromne znaczenie.
Wejście do gniazda Squolla było nieduże, ale Bill był tak nieokreślony, że wśliznął się z łatwością. Squoll musiał na to liczyć, ponieważ wyraźnie zakładał z góry, że Billowi uda się wejść wszędzie tam, gdzie udawało się wejść jemu.
- Teraz tylko jeszcze nastawię herbatę - oznajmił. - Chciałbym, żebyś poznał moją żonę, panią Squoll, ale, niestety, jest dzisiaj zajęta w swojej organizacji kobiecej. A dzieci są oczywiście w szkole. Herbata jest prawie gotowa. Cytryna czy mleko?
- Mówiłem ci przecież - denerwował się Bill. - Nie potrafię pić bez ciała.
- Ale możesz udawać, prawda?
- Dobra, mogę spróbować. Niech będzie herbata z cytryną, poproszę jedną łyżeczkę cukru i do tego kubek rumu z Altairianu.
- Nie mam ani kropli rumu - zmartwił się Squoll. - Czy może być whisky Stary Płyn do Czyszczenia Zlewu?
- No pewnie. - Bill skinął głową z aprobatą, gdy Squoll nalał mu wyimaginowanego drinka z wyimaginowanej butelki do wyimaginowanej wysokiej szklanki.
I tak minęło to popołudnie w mgiełce wyimaginowanej whisky i prawdziwym dobrym nastroju. Bill po rozmowie ze Squollem poczuł się znacznie lepiej. Postanowił nie zważać na okoliczności. Następnego dnia, po rozpoczęciu pracy na polach, Bill poprosił Squolla, żeby uważał na wszystko zamiast niego i zawiadomił go za pośrednictwem neuronicznego telegrafu, gdyby coś się stało. A potem wyruszył w podróż badawczą.
Szybowanie z pomocą zestawu akumulatorów przez świat Tsurisu było rzeczą cudowną. Planeta była dość ładna, gdy już przedostałeś się przez wyglądającą nieobiecująco grubą warstwę chmur. Przelatując nad kontynentem, widział rozrzucone tu i tam wioski. Były też strome góry, w których można było bawić się w chowanego i rzeki zapraszające, by pójść ich biegiem. A od czasu do czasu Bill spotykał innych członków półautonomicznej komputerowej rodziny.
Jednym z nich był Scalsior, półautonomiczny trójpedałowy stwór z Argonu IV, który kilka lat temu niechcący zapuścił się w te strony, choć celem jego podróży były odwiedziny u krewnych mieszkających na Akcesorze, najbardziej wysuniętym ze światów Cepheidu. Nigdy tam nie dotarł. Komputer Tsurisu, który potrafił sięgać dzięki swej mocy daleko poza biosferę, wydłużył swój zasięg, niczym kulisty potwór wyciągający długi i widmowy lecz skuteczny pseudo-kokon, wyszarpnął z przestrzeni scalsjański statek i ściągnął go na powierzchnię planety. Scalsior został pojmany tak jak wiele innych rozumnych stworzeń, które w większości tylko mijały Tsuris i zajmowały się wyłącznie własnymi sprawami.
Scalsior również poznał Squolla i obaj stali się bliskimi przyjaciółmi.
- Si - rzekł Scalsior - uon jest bardzo duobrym kolegą, ten nasz Squoll. Ja bardzo jemu zazdroszczę jego raduosnego bytuowania. Patrzę z bliska i śmieję się szyderczo z kretińskiego zajęcia, jakie dał mi ten cabron komputer.
Pracą Scalsiora było otwieranie i zamykanie śluz na małym kanale irygacyjnym w głębi pól z jarzynami. Sama praca jako taka miała pewną wartość, ponieważ rośliny na Tsurisie wymagały, tak jak wszędzie, swojej porcji wilgoci - inaczej nabierały skłonności do wydzierania się z bólu, zmieniania zabarwienia na czarne lub brązowe, zwijania płatków wzdłuż łodyg i umierania, a przynajmniej robiły tak niektóre z nich. Lecz choć praca była pożyteczna, nie wymagała bynajmniej całodziennej uwagi osoby dorosłej, takiej jak Scalsior; zwłaszcza, że był tam mechanizm automatycznie otwierający i zamykający śluzy oraz zawory, które przez większą część czasu działały całkiem dobrze.
- Merda, najmniej przyjemne było dla mnie tuo - powiedział Scalsior - że kiedy, chuolera, uosiągnąłem wreszcie za żicia niebiańską harmuonię stanu bezcielesnego, stanu, w którym jest się umysłem, wyłącznie umysłem, stwierdziłem, że ten mój umysł wykorzystywany jest do czegoś tak trywialnego i zbitecznego. Cargota!
- Czemu po prostu nie odejdziesz, żeby robić to, na co masz ochotę? - zapytał Bill.
- Puod warunkiem, że tuo by się udało! Chingar! Tego rozwiązania puo prostu nie ma w kartach, chuociaż wygląda kusząco.
- Dlaczego? - chciał wiedzieć Bill.
- Puowiem ci, skoro pytasz. Ponieważ nie jest puoprawne, nie jest koszerne, jak mówi się w starożytnym języku. Nie jest PUKA. Nie odpowiada Standardowej Procedurze Operacyjnej. Czy wirażam się jasno?!
- Wystarczająco, ale to przecież nonsens. Komputer też mi to powiedział. Ale ja po prostu odszedłem. Możesz zrobić to samo.
- Myślę, że tak - zgodził się Scalsior - ale w głębi mojej urojuonej puodświadomości dręczył mnie straszliwe przeczucie, że wpadniemy w gówno po sziję, kiedy duopadnie nas komputer.
- Niby jak? Chodzi o to, że nie mamy ciał, które mógłby ukarać.
Scalsior myślał o tym przez chwilę.
- Ty sukinsynu! Tuo prawda! Uoczywiście mógłby ukarać nasze umysły. Mentalne bicze z kolczastego drutu, czy coś w tym ruodzaju.
- To przecież nie będzie bolało. Bo jak by mogło boleć - powiedział Bill, a potem zamyślił się przez moment. - Z moim umysłem może sobie robić wszystko, co mu się spodoba, tak długo dopóki zostawi w spokoju ciało.
Scalsior przyłączył się do Billa i razem udali się w podróż dookoła świata Tsurisu. Właśnie przelatywali nad jakąś przyjemną krainą, gdzie słońce świeciło prawie nieprzerwanie nad długim, piaszczystym wybrzeżem i łagodnie chlupoczącym oceanem.
- Tu jest ładnie - zauważył Bill.
- Mnie się nie puodoba. Nie powinniśmy być tutaj pod żadnym pozorem - mruknął Scalsior. - Tuo jest księstwo Royo.
- Wygląda na dobre miejsce. Jak to się stało, że nie zajęli go Tsurisjanie?
- Tu mnie zaskoczyłeś, kuoleś. - Scalsior wzruszył mentalnie ramionami, co nie jest łatwe do zrobienia. - Warto by się duowiedzieć, mogłoby tuo być interesujące, ale być może i niebezpieczne.
Niechętnie opuścili wyglądającą tak przyjemnie krainę Royo i wrócili do surowszych realiów Tsurisu. Gdy pędzili do centralnej fabryki mieszczącej tsurisjański komputer, odebrali gorączkowy, niepokojący komunikat.
- Dla mnie brzmi to jak wezwanie SOS - zaniepokoił się Bill.
Podlecieli bliżej. Okazało się, że był to głos samego komputera Tsurisu. Szybko zagarnął Billa i Scalsiora do swego wnętrza. Przeszli przez długie, cylindryczne korytarze, aż wreszcie znaleźli się w pokoju w kształcie jajka o przyćmionym, ukrytym oświetleniu. Bill i Scalsior byli skąpani w perłowoszarym promieniowaniu. Bill zauważył, że w pokoju znajduje się kilka kanap i biurko. Bill nie potrafił zrozumieć, dlaczego komputer zadał sobie trud umieszczenia tego umeblowania pośrodku urojonego pomieszczenia - gdzieś we własnej mentalnej sferze poświęconej budownictwu. Scalsior był nieprzytomny z niepokoju.
- Tuo się dla nas źle skuończy, ja wiem, że tak. Och, merda! Nie puowinienem nigdy ci puozwolić namówić mnie na tę bzdurną wycieczkę krajoznawczą. Czy myślisz, że kuomputer przijmie muoje przeprosiny? A także muoją absolutnie szczerą i uniżoną uobietnicę, że nie zrobię tego nigdy więcej?
- Zobaczymy, co powie komputer - zachrypiał Bill dosyć ponuro.
Komputer wszedł do pokoju niedługo potem. Albo też zdawało się, że wszedł, bo przecież całe to cholerstwo było tak czy siak tylko elektorniczną symulacją. Wszedł całkiem efektownie, zstępując z niewidocznego punktu w suficie w formie błyskającego, niebieskiego światła; na mgnienie oka przestał istnieć i pojawił się znowu pod postacią poważnie wyglądającego mężczyzny w niebieskim, prążkowanym garniturze z grubą warstwą łupieżu na ramionach, noszącego mały wąsik i pincenez.
- Obaj  zlekceważyliście  rozkazy, nędznicy - zaczął ostro komputer. - Czy wasze niewyraźne ślady mózgów zapomniały już, jak ważna jest ta praca? Musicie wykonywać ją właściwie,  dokładnie, szybko i sprawnie albo poniesiecie najstraszliwsze konsekwencje.
- Czy to aby prawda? - zapytał Bill z okrucieństwem w głosie.
- Tak, i to jeszcze jaka.
- A jak proponujesz nas ukarać, skoro wygląda na to, że nie mamy żadnych ciał, hę? - Bill uśmiechnął się szyderczo.
- Mam swoje sposobiki - napomknął lakonicznie komputer. - Czy chcecie, żebym zrobił szybką i odrażającą demonstrację?
- Och, nie, proszę - błagał Scalsior. - Każdy wie, że kuomputery są bardzo duże, puotężne i wysoce niebezpieczne. Dlatego właśnie wignaliśmy je z naszej planety. Uoczywiście, były to inne kuomputery, ty buowiem jesteś nieposzlakowanym i bezstronnym, by nie powiedzieć miłym, wyjątkiem od tej uogólnej zasady. Ja wierzę ci na słuowo. Będę ślepo posłuszny, uobiecuję!
- W takim razie możesz odejść, ukorzywszy się i ugiąwszy kolano - rozkazał komputer tonem wielmoży. Potem zwrócił się złowróżbnie do Billa. - Zaś co do ciebie?
- Tak - powiedział grubiańsko Bill. - Co ze mną?
- Czy chcesz demonstracji mego gniewu?
- Nieszczególnie. Ale myślę, że nie uda się ciebie powstrzymać. Zobaczymy, co potrafisz.
Postać siedząca za biurkiem znikła natychmiast. Opalizujący odcień ścian przypominających kopułę przybrał czerwoną barwę, przetykaną czarnymi smugami. Sączyła się z nich jakaś nieprzyjemna wydzielina. Ze ścian wyłoniły się głośniki, z których dochodziły odgłosy beknięć. Z ukrytych otworów wyleciały małe, czarne diabełki z rozdwojonymi ogonami, niosące malutkie widełki. Okrążały głowę Billa niczym eskadra i choć ze względu na brak cielesnych końcówek nie mogły go pogryźć, to jednak udało im się wyrządzić mu mnóstwo przykrości i zasłonić pole widzenia. W tym samym czasie otworzyła się jedna ze ścian, odsłaniając ognisty piec, wyposażony w ustawione pośrodku wilki z kutego żelaza, dźwigające wielkie płonące kłody. Żar buchający z pieca mógł śmiertelnie przestraszyć nawet stworzenie posiadające o wiele mniej wyobraźni niż Bill. A w tym samym czasie otworzyła się ściana po drugiej strome, odsłaniając arktyczne pustkowie z wiejącą nad nim podwójną wichurą, której podmuchy wypełniły pokój ostrymi jak brzytwa kryształkami lodu. Obie te kreacje pracowały jednocześnie na pełnych obrotach i Bill wszędzie gdzie by się nie ruszył, czuł, że znajduje się pomiędzy nimi. Dostrzegł wąziutkie przejście w jednej ze ścian i wbiegł w nie tylko po to, by dojść do jamy pełnej ekskrementów. I wtedy ściany zaczęły drżeć.
Bill, dygocząc ze strachu i wiedząc, że spadnie, chwiał się na wąziutkiej desce przerzuconej nad dołem z odchodami. W tym momencie, gdy wszystko wydawało się stracone, całkiem blisko rozległ się jakiś głos.
- Nie daj się zrzucić sukinsynom!
- Kto to? - zapytał Bill drżącym głosem.
- To ja, Squoll. Chciałem tylko zobaczyć, jak ci idzie.
- Jak sam widzisz - wrzasnął Bill - nie idzie mi, cholera, najlepiej.
- Nie widzę żadnych trudności.
- Nie widzisz, ty kretyński, dwuogoniasty zwierzaku!? Przyjrzyj się dobrze. Z jednej strony mam ogień, z drugiej śnieżycę, a jedyne wyjście blokuje jama z gównem.
- Naprawdę? To całkiem interesujące - powiedział Squoll z podziwem. - Ja, oczywiście, nie mogę zobaczyć żadnej z tych rzeczy, ponieważ są one symulacją komputerową, która nie działa na prostsze stworzenia, takie jak ja.
- Ty ich nie widzisz?
- Obawiam się, że nie. Ale wierzę ci na słowo.
- Jeżeli ty ich nie widzisz, to znaczy, że ich tu nie ma -  zawołał Bill podniecony. I w tym samym momencie skończyły się halucynacje albo wizje - a może komputerowe symulacje - czy co by to, do cholery, nie było. Albo też raczej trwały nadal, ponieważ Bill widział różne tańczące i falujące cienie, które jednak nie miały już dla niego żadnego znaczenia, gdyż odmówił wszelkich prób ich zrozumienia, kierując się urażoną dumą - uczuciem spowodowanym faktem, iż został pokonany przez prostodusznego Squolla.
Kiedy halucynacje, czy co by to nie było, się skończyły, Bill spostrzegł, że wnętrze komputera jest również symulacją komputerową i że on sam nie musi już czuć się ograniczony przez ściany. Przeszedł przez kilka z nich, a za nim rozległ się rozgniewany głos.
- Ale o co ci właściwie chodzi?
- Do widzenia, komputerze - powiedział Bill. - Chcę sobie zrobić małe wakacje od tego wszystkiego.
To, co odpowiedział komputer, nie miało żadnego znaczenia, bo i tak nie mógł nic zrobić. Wołał wprawdzie za Billem:
- Będziesz tego żałował. - Ale Bill zignorował to i, mając u boku Squolla, wrócił na tereny rolnicze, gdzie kiedyś zajmował się zaworami, spotkał swego dwuogoniastego przyjaciela i znalazł wybawienie.
13
Ale Bill przekonał się, że nie tak łatwo było uwolnić się od komputera. W końcu on sam, gdy się nad tym zastanowić, choć nie lubił się zastanawiać, był w pewnym sensie częścią komputera - częścią półautonomiczną, ale jednak. Komputer zawsze wiedział, gdzie on, Bill, się znajduje. Lubił czekać, aż Bill zapadnie wreszcie w symulowany sen, po czym zjawiał się nagle, często w formie staroangielskiego ducha, i wrzeszczał tak długo, dopóki go znowu nie obudził. Komputer pilnował, żeby zawsze, tam, gdzie przebywał Bill, padał deszcz. I chociaż, będąc bezcielesną zjawą, Bill w efekcie był nieprzemakalny, samo patrzenie na ołowiane niebo oraz smutne cyprysy i bazie szeleszczące złośliwie swym puchem pośród grząskich, nieprzyjemnych bagien, które komputer uczynił miejscem zamieszkania Billa, było pomimo wszystko przygnębiające. Bill czuł się tym bagnem bardzo zmęczony. Wydawało mu się także, że od częstego zanurzania stóp w wodzie złapał grypę. Potwierdzało to, chociaż nie zdawał sobie z tego sprawy, lansowaną przez różnych ziemskich uczonych tezę, że przeziębienia rodzą się przede wszystkim w głowie. Nie dość, że był przeziębiony, to jeszcze miał początki bronchitu. Bał się, że jako następne przyjdzie zapalenie płuc. Zastanawiał się, czy taka jak on postać ze snów może umrzeć na Wyśnioną chorobę w rodzaju tych, którymi próbował nawiedzać go komputer. Wydawało mu się to całkiem możliwe.
Żeby było jeszcze gorzej, jego przyjaciel Squoll poprosił go, by odszedł.
- Nadal bardzo cię lubię - powiedział Squoll. - Ale muszę dbać o moją rodzinę. Nasza nora jest od dwóch dni zalana wodą. Małe płaczą przez cały czas. To prawda, że w dodatku płaczą jednocześnie, ale to już się w sumie nie liczy. Widzisz, Bill, krótko mówiąc, wokół ciebie robi się cholernie ponuro. Może byś tak gdzieś wyjechał. Najlepiej jak najdalej. Może uda ci się jakoś zdjąć to przekleństwo.
- To nie jest przekleństwo - powiedział Bill. - To tylko złośliwość komputera.
- Więc twoim zdaniem to nie jest przekleństwo? Do widzenia, Bill i nie śpiesz się z powrotem.
14
Więc Bill odszedł lub raczej próbował, dopóki nie odkrył, że komputer odłączył go od źródeł energii. Nie mógł już podróżować w powietrzu szybko i z lekkością, posługując się dostarczonym mu zestawem akumulatorów. Teraz musiał maszerować z trudem po ziemi. I chociaż nie mógł powiedzieć, że ma mięśnie, coś go bolało. Choć nie miał właściwie stóp, jednak mu dokuczały. Zwłaszcza ta ze szponami aligatora. Ponieważ, nawet jako rekonstrukcja komputerowa, Bill w dalszym ciągu obnosił to cholerne, szponiaste dziwactwo.
Nadal chodził, a kiedy chodził, spał i marzył. Marzył, że jest tancerzem w balecie, któremu ktoś przywiązał do stóp czerwone buty zmuszające do nieprzerwanego tańca, podczas gdy baletmistrz, starzejąca się ciota, przygląda mu się z sadystycznym uśmiechem.
Ten przygnębiający stan rzeczy ciągnął się w nieskończoność i robił się dość nudny. W rozpaczy przeszukiwał pamięć komputera, chcąc znaleźć miejsce, w którym zostanie pozostawiony sam sobie. Z pewnością istniała jakaś możliwość ucieczki! Ale gdzie? Próbował dostać się do którejś z rzadko używanych baz danych, pochodzących z odległej przeszłości planety
Tsuris. Wchodził i ukrywał się w bazach danych podających ilość opadów deszczu aż do tysiąca lat wstecz. Często bywał w biografiach wielkich Tsurisjan z przeszłości. Próbował nawet szczęścia w katalogach sprawi straconych, w indeksach niemożliwych wynalazków i spisach nieprawdopodobnych rzeczy. Za każdym razem, właśnie gdy myślał, że znalazł dobre miejsce, pojawiał się komputer, często podśpiewując:
- Halo, Bill, czas już wstać i uśmiechnąć się - i Bill musiał znowu gdzieś się przenosić. Ach, to było piekielne życie.
Ten stan rzeczy mógł ciągnąć się w nieskończoność. W końcu Bill był w swojej obecnej postaci mniej lub więcej nieśmiertelny. Mógł się spodziewać, że przetrwa przynajmniej tak długo jak komputer. Jedynym sposobem ucieczki był atak floty wojennej na Tsuris. W końcu wojsko wysłało ochotnika, który nie wrócił. I to właśnie martwiło Billa. Wyhodował sobie w wyobraźni długie paznokcie i zaczął je obgryzać. Skoro nie mieli od niego żadnych wiadomości, mogło im przyjść do tych malutkich, kretyńskich główek, że należy rozpocząć atak.
- Dobry, stary kolego komputerze. Czy umiałbyś obronić tę planetę przed bombardowaniem z kosmosu? Nie umiałbyś, prawda?
Komputer, który nabierał coraz większej wprawy w stymulowanym komputerowo sadyzmie, zachichotał tylko straszliwie.
15
Życie osiągnęło swój najniższy punkt pewnego ponurego dnia, który bardzo przypominał te naprawdę okropne dni, jakie zdarzały się w lutym na ojczystej planecie Billa. Na ołowianym niebie pozostało tylko tyle światła, by nadać krajobrazowi niewiarygodną posępność. Mech i grzyby zapuściły korzenie w skórze Billa. Małe mendy o ostrych kleszczach potrafiły zapewnić sobie utrzymanie w jego włosach. Pod pachami sprzeczało się ze sobą wesoło różne robactwo, miejscowe i z importu. Jego krocze stało się miejscem tak okropnym, że wolał już tam nie patrzeć. Nie, żeby Bill powstrzymywał się od mycia. Wręcz przeciwnie, zaczął się szorować wręcz obsesyjnie. Chodziło o to, że nigdy nie udawało mu się wyschnąć. Na przykład jego mundur zaczął przypominać wojskową gąbkę. Insygnia wyglądały tak, jakby trzymał je w jakiejś podziemnej dziurze, dziesięć stóp pod dnem stawu. Nie było to dalekie od prawdy.
Nawet z jedzeniem zrobiło się kiepsko. Choć na początku, gdy jeszcze jego stosunki z komputerem układały się jako tako, podawano mu symulowane posiłki o zachęcającym wyglądzie i w wielkim wyborze, na które on kręcił nosem, bo nie można było się nimi naprawdę najeść, ponieważ stanowiły raczej istotę jedzenia niż istotnie żarcie, obecnie komputer znajdował wielką przyjemność w podawaniu mu takich obłędnych wymysłów, jak lody z zielonych żabek, mętny gulasz z przysmażanym twarożkiem z mleka jaków i tym podobne pyszności. Było to bardzo nieprzyjemne, bo chociaż czerpiąc energię bezpośrednio z komputera, nie potrzebował pożywienia, to jednak nigdy nie wyrzekł się zwyczaju jadania czterech posiłków dziennie, o ile tylko było to możliwe. Kiedy unikał obrzydliwej kuchni komputera, głód nadal szarpał mu wnętrzności, co miało wprawdzie charakter psychosomatyczny, lecz nie było przez to mniej bolesne.
Taki więc był jego stan, gdy zdarzyło się coś, co Przełamało monotonię egzystencji i dało mu promyczek nadziei. To zdarzenie miało miejsce pewnego dnia, który zaczął się równie okropnie, jak wszystkie poprzednie. Bill obudził się zmęczony i zapyziały w pieczarze, której ściany ociekały wilgocią równie obficie, jak deszcz bębniący i rozpryskujący się u wejścia do jaskini. Wygramolił się na zewnątrz, trzęsąc się z zimna i kuląc od wilgoci, gotów raz jeszcze podjąć przygniatający ciężar istnienia.
Wtedy zauważył dziwne światło na horyzoncie. W pierwszej chwili pomyślał, że jest to pożar lasu. Ale przecież nic, nawet symulacja, nie mogło zapalić tej kupy wilgoci. Co to było? Bill zmrużył oczy. Światło było daleko i żeby do niego dojść, musiał przedostać się przez trudny teren. Czy było warto? Jakie znaczenie miało dla niego to światło na horyzoncie. Prawdopodobnie było tylko jeszcze jedną sztuczką, jaką przygotował dla niego komputer w swoim świergolonym umyśle.
Stęknął i spróbował pomyśleć, co zamierza ze sobą zrobić dzisiejszego dnia. Nie mógł niczego wymyślić, tak jak zwykle. Znowu spojrzał na światło. Było takie samo, ani silniejsze, ani słabsze, ani innego koloru. Skąd tam się wzięło? Podniósł się z trudem na nogi, zaklął słabiutko raz lub dwa i ruszył przez lepkie błoto, które przywierało do niego niczym wolno schnący klej. Brnął przed siebie. Ręce i nogi bolały go od prawdziwego zmęczenia; zęby szczękały od symulowanego zimna. Stwierdził, że aby dotrzeć do światła, będzie musiał przedostać się przez łańcuch górski. Było to podwójnie zaskakujące, ponieważ był pewien, że kiedy po raz pierwszy zauważył światło, łańcucha w tym miejscu nie było. Wstawienie tych gór musiało być robotą komputera. Prawdopodobnie komputer miał coś wspólnego również ze światłem, wysyłając Billa po jeszcze głębsze rozczarowanie na swój sadystyczno-mechaniczny sposób. Pomyślał, że jest skazany na zgubę! Po cóż iść dalej?! Równie dobrze mógł położyć się w błocie i sprawdzić, czy uda mu się naprawdę utonąć. Zaczął piąć się po skalistym zboczu, naprzód i naprzód, gdy na niebie wyeksplodowały jakieś wariackie światła, a orkiestra w jego głowie grała Uwerturę 1812. A potem nagle znalazł się pod szczytem góry. Zrobił jeszcze jeden krok. Był na szczycie. Spojrzał łapczywie w dół zbocza pokrytej lodem góry i zobaczył coś, czego nie spodziewał się nawet w najdzikszych marzeniach.
W małym naturalnym zagłębieniu na zboczu siedział Liżydupa. Przed nim płonęło ognisko. Liżydupa karmił je małymi polanami z fosforu. To właśnie one były źródłem światła, które Bill dostrzegł na niebie - wyskakując wysoko w powietrze sypały fosforyzującymi iskrami, rozsiewając fioletową poświatę.
- Liżydupo, co ty tu robisz? - zapytał Bill.
- Bill! O rany, jak to dobrze cię zobaczyć! - Liżydupa wyglądał w zasadzie tak samo jak podczas ich poprzedniego spotkania. Jego zmarszczki, ze względu na chłód, były może bardziej uwydatnione; możliwe też, że włosy wystające spod obszytej futrem kanadyjki stały się mniej pomarańczowe niż przedtem. Było całkiem prawdopodobne, że na jego twarzy pojawiło się kilka nowych bruzd. Ale pomijając te zmiany wyryte ręką czasu, diabelskiego kosmetyku, był to ten sam stary Liżydupa, dawny przyjaciel Billa, człowiek, który z jakiegoś idiotycznego, sobie tylko znanego powodu, próbował rozpaczliwie udowodnić, że potrafi zdobyć miłość i szacunek swoich przyjaciół, kawalerzystów kosmicznych lub, gdy to się nie udawało, usiłował przynajmniej spowodować, żeby się z niego nie śmiali.
Bill splunął w ogień. Fosfor roziskrzył się i zamigotał, lecz Bill był tak zesztywniały, że nawet nie poczuł, gdy jakaś przypadkowa iskra wylądowała na jego skórze. Po raz pierwszy było mu ciepło i sucho (ponieważ przezorny Liżydupa tuż przed przybyciem Billa postawił mały dwuosobowy namiot i nawet przygotował bulgoczący garnek z potrawką, ustawiając go w drzwiach namiotu). Bill miał mnóstwo pytań i jedno z nich dotyczyło potrawki. Według jego rozumienia w tym miejscu nie mogło istnieć nic realnego. Nawet Bill nie był prawdziwy. Jego ciało, będące realną częścią Billa, drzemało gdzieś daleko, miał nadzieję, że w jakimś bezpiecznym miejscu. Komputer był mistrzem realizmu. Dyktował nie tylko sposób odżywiania się Billa, ale także wygląd i smak jedzenia, ponieważ kontrolując reakcje jedzącego, mógł nimi tak kierować by uzyskać dowolny, pożądany efekt. Jeżeli było to prawdą, a nie było powodu, by w to wątpić, skoro Bill widział swe ciało leżące na składanym łóżku w poczekalni i przez chwilę kręcił się nad nim w niepewności, dopóki komputer nie wessał go - to w jaki sposób dostał się tutaj Liżydupa i jak mu się udało wyprodukować coś co przypominało jedzenie?
- Liżydupo - Bill zwrócił się do głupio uśmiechniętego przyjaciela - to nie jesteś naprawdę ty, powiedz?
- Oczywiście, że to ja - potwierdził Liżydupa, a w jego uśmiechu pojawił się lekki cień niepokoju.
- Nie, to niemożliwe. Musisz być jedną z halucynacji lub konstrukcji wytwarzanych przez komputer. Bez jego wiedzy nie mógłbyś także ugotować tego żarcia. Jesteś więc tylko jeszcze jednym zmyślonym wytworem komputera, przysłanym tutaj po to, bym znowu nabrał fałszywej nadziei, której on mnie potem pozbawi. - Bill pociągnął nosem z żalu nad samym sobą i otarł grzbietem dłoni kropelkę zwisającą z nosa.
- Nie jestem niczym takim - zapewnił Liżydupa, załamując ręce ze zmartwienia. - Jestem twoim wielkim przyjacielem, Bill, twoim starym kumplem, wiesz o tym. Powiedz, że wiesz!
- Oczywiście, że wiem, kretynie! - mruknął Bill. - Ale gdybyś był komputerem, który próbuje mnie oszukać, powiedziałbyś właśnie to, prawda?
- Skąd mam wiedzieć, co bym powiedział, gdybym był komputerem. - Liżydupa rozpłakał się na głos, wkładając w ten płacz cały ubogi wysiłek intelektualny, na jaki było go stać. Tak naprawdę chciał tylko, żeby go lubiano. Dlatego wszyscy go nienawidzili. - Nie jestem tym czymś z komputera, o czym mówiłeś. Jestem mną. Tak mi się wydaje.
- Jeżeli jesteś tobą - sprawdzał Bill - to powiedz mi coś, o czym nie mógłby wiedzieć komputer.
- Skąd mam wiedzieć, co by to mogło być - rozpłakał się Liżydupa. - Ja nie wiem, o czym wie komputer.
- No tak, ale sam fakt, że jesteś tutaj, znaczy, że komputer wie to, o czym wiesz ty.
- To nie moja wina.
- Wiem o tym. Ale czy ty rozumiesz, co to znaczy? To znaczy, że skoro komputer wie to wszystko, o czym ty wiesz, to jest tobą.
Liżydupa był wściekły, myślał nad tym, ale wciąż nie potrafił nic zrozumieć.
- Posłuchaj, Bill, czemu byś nie spróbował trochę tej naprawdę fajnej potrawki.
- Zamknij się, ty zmyślona projekcjo komputerowa.
- Nie jestem projekcją, Bill, uwierz mi, ja jestem mną.
- No dobrze. Jeżeli nie mam racji, to nie mam racji. Jak się masz, Liżydupo?
- Całkiem nieźle, Bill - uszczęśliwiony Liżydupa zaczął się podlizywać. - Miałem naprawdę kupę roboty, nim przekonałem wojsko, żeby pozwolili mi ruszyć na ratunek.
- Jak ci się to udało? - zapytał Bill podejrzliwie.
- Oni nie mogli po prostu skreślić cię jako zaginionego podczas patrolu. Nie po tym, jak zacząłem robić raban.
- To ładnie z twojej strony, Liżydupo. I pozwolili ci zgłosić się na ochotnika?
- Myślę, że po prostu chcieli mnie się pozbyć. Ale pozwolili mi wyruszyć, zjawiłem się tutaj i po wielu kłopotach znalazłem ciebie.
- Może mi powiesz, w jaki sposób, do cholery, ci się to udało?
- A co to ma za znaczenie? - Liżydupa wcisnął but w lód i nie było mu z tym wygodnie. - Ważne, żeby teraz cię stąd wydostać.
Bill spojrzał z pewną goryczą na istotę, która była albo jego starym przyjacielem Liżydupa, albo symulacją komputerową. Stwierdzenie jej tożsamości było naprawdę ważne, ponieważ prawdziwy Liżydupa mógł mu pomóc, gdy tymczasem komputerowa symulacja Liżydupy mogła tylko zacząć robić jakieś nędzne sztuczki. W każdym razie to coś nie lubiło, kiedy ktoś przyglądał mu się zbyt długo. Bill ciężko westchnął.
- Naprawdę myślę, że powinniśmy się stąd ruszyć.
- Powiedz mi najpierw, jak się tu dostałeś. Liżydupa otworzył usta. Właśnie wtedy za plecami
Billa rozległ się jakiś trzask. Dźwięk był niepokojący i niespodziewany. Bill okręcił się, sięgając po broń, której już nie miał, i zdziwił się cholernie, że bierze się do walki, nie mając nawet ciała.
16
Jakiż to wstrętny widok poraził oczy Billa, gdy się odwrócił? Jakaż to wstrząsająca duszą zgroza czekała tam na niego? Kiedy zrozumiał, że patrzy na renifera, wydał z siebie niefonetyczny pomruk. Był to czysty, staroświecki renifer o ładnych, wyglądających młodo rogach. Zwierzę szukało sobie ostrożnie drogi wzdłuż półki skalnej, biegnącej o zaledwie kilka jardów poniżej szczytu. Kiedy renifer ich zobaczył, zadrżał gwałtownie, ale nie mógł pobiec z powodu wąskiej półki, po której stąpał. Ostrożnie szukał drogi, nie spuszczając z nich wielkich, brązowych oczu, pod jego małymi kopytkami chrzęścił śnieg. Wreszcie dotarł do miejsca, gdzie ścieżka rozszerzała się. Śmignął ogonem i skoczył. Po kilku sekundach już go nie widzieli.
- Znikł z oczu! - powiedział Liżydupa. - Wiesz, one lubią zimne wyżyny.
-  Kto lubi?
- Renifery, Bill.
- Jakim cudem - zapytał Bill z dziką niecierpliwością - nadgryziony przez mole, świergolony renifer mógł się dostać do tego komputera?
Liżydupa pomyślał nad tym.
- Może w ten sposób jak my.
Bill wydał z siebie kilka obrzydliwych, skrzeczących dźwięków i zacisnął pięści.
- A czy powiesz mi dokładnie, w jaki sposób się tutaj dostałeś?
- Oni nie wyjaśnili mi wszystkich szczegółów.
- Powiedz mi tylko w zarysie.
- Bill, zachowujesz się jak szalony. Chcesz się stąd wydostać, czy nie?
- W porządku - powiedział Bill, zstępując błyskawicznie ze stromych wyżyn złości w ponure głębiny rozpaczy. - Choć mam to straszne, kretyńskie uczucie, że będę tego żałował.
Zaczął schodzić ze stoku za Liżydupą. Przez jakiś czas była to trudna wędrówka, choć nawet w przybliżeniu nie tak ciężka jak ta, którą przeżył, wspinając się z drugiej strony. Przedzierał się przez głęboki śnieg i zazdrościł Liżydupie, który jakby się prześlizgiwał. Ale obserwowanie ruchów Liżydupy niepokoiło go, ponieważ były one zbyt zręczne i nieludzkie. Kiedy niezgraba przestaje być niezgrabą? Gdy jest kontrolowany przez komputer, odpowiedział sam sobie.
Lecz wciąż szedł za nim, bo nie mógł pójść gdzie indziej. Może jeśli zacznie udawać, że wierzy, iż komputer jest naprawdę Liżydupą, będzie miał szansę ucieczki. Lub przynajmniej będzie mógł po raz ostatni zaśmiać się z komputera.
- To tam w dole - wyjaśnił Liżydupą, prowadząc ich w stronę kępy ciemnych drzew na tle śnieżnego krajobrazu.
- Co tam jest? - zapytał Bill.
- Pomoc.
Przeszli przez wypełniony śniegiem parów, po czym zaczęli wdrapywać się na oblodzone skały po drugiej stronie. Bill był tak zajęty wspinaniem się po stromym i śliskim zboczu, że nawet nie spojrzał w górę, dopóki nie dotarł do następnej grani. Zobaczył Liżydupę albo rzecz udającą, że jest Liżydupą - pomiędzy tymi dwoma może i nie było wielkiej różnicy, ale jakaś pewnie była - wymachującego rękami w dziwnie bezkostny sposób. Ruch animowany przez komputer. Bill udał, że nic nie zauważył, ponieważ nie chciał, żeby Liżydupą zorientował się, że został przyłapany.
Patrząc w górę, Bill dojrzał cztery czarne kropki, poruszające się na tle śnieżnego krajobrazu po odległej grani. Dostrzegł jeszcze jedną czarną kropkę, większą od innych.
- Co to takiego? - niepokoił się Bill.
- To przyjaciele - zapewniał Liżydupa. - Oni chcą nam pomóc.
- To świetnie - powiedział Bill. Rozejrzał się. Po obu stronach były tylko oblodzone szczyty, śnieżne pola i pięć czarnych kropek poruszających się w ich kierunku, które powoli nabierały coraz większych rozmiarów. W tej chwili nie mógł zrobić za wiele. Zapragnął, żeby było trochę więcej możliwości.
17
- Kim są ci faceci? - zapytał Bill.
- Pozwól, że ci ich przedstawię - powiedział Liżydupa. - Ten wielki mężczyzna o brązowych falujących włosach, ubrany w dwukolorowy, jednoczęściowy, sportowy kombinezon, to komandor Dirk, kapitan statku gwiezdnego "Inicjatywa".
- Nigdy nie słyszałem o "Inicjatywie" - dziwił się Bill. - Czy to jakaś nowa klasa?
- Nie przejmuj się tym - pocieszył go Liżydupa. - Dirk i "Inicjatywa" są jednostką niezależną. To najpotężniejszy statek w kosmosie. Bill, będziesz nim zachwycony.
Bill nie chciał pytać, w jaki sposób Liżydupa dostał się na pokład "Inicjatywy". Domyślił się, że Liżydupa będzie miał logiczną odpowiedź, symulacje zawsze je mają.
- Kim jest ten facet o spiczastych uszach? - zapytał Bill.
- To Splock, Nokturianin z planety Fortynbras II. Tam są obcy.
- Nie żartuj - w głosie Billa zabrzmiał sarkazm.
- Ale to są przyjaźni obcy - dodał pośpiesznie Liżydupa. - Splock jest naprawdę przyjazny, nawet gdy nie postępuje przyjaźnie. Ostrzegam.
- Jeżeli jest przyjazny, to dlaczego nie postępuje przyjaźnie?
- Fortynbrasjanie - informował Liżydupa - są rasą, która nie uznaje emocji. Im mniej masz emocji, tym bardziej się podobasz.
- To brzmi wspaniale - zachwycał się Bill. - Co oni robią dla zabawy?
- Obliczenia - powiedział Liżydupa.
- Rzecz gustu - westchnął Bill.
Prawie już zbliżyli się do grupy. Zanim znaleźli się w odległości, skąd mogli być słyszani, Liżydupa powiedział szybko na stronie:
- Bill, przy okazji, prawie zapomniałem ci powiedzieć. Czego byś nie robił, wystrzegaj się wszelkich żartów i uwag na temat spiczastych uszu. I jeszcze jedna rzecz, może nawet ważniejsza...
Przerwał, ponieważ komandor Dirk, idący o kilka stóp przed nimi, doszedł do nich i wyciągnął rękę. Bill potrząsnął nią. Dirk miał ciepłą dłoń i zachowywał się przyjaźnie. Billowi nie podobał się jednak jego dwubarwny kombinezon - rudy i jasnofioletowy nie należały do kolorów, które by szczególnie lubił. Ale w końcu nie był nigdy znawcą mody. W domu na farmie mody nie było zbyt wiele, ani niczego w tym rodzaju.
- Cieszę się, że cię spotkałem, Bill - powiedział Dirk.
- Cieszę się, że pana spotkałem, panie kapitanie - powiedział Bill. - To ładnie z pańskiej strony, że zrobił pan taki kawał drogi, żeby mnie ocalić. Nie rozumiem tylko do końca, jak pan to zrobił, gdyż wedle mojej najlepszej wiedzy jestem bezcielesną inteligencją we wnętrzu komputera.
- Przybyliśmy tutaj niezupełnie po to, żeby cię ocalić - powiedział Dirk. - Jesteśmy tu po to, by odkryć tajemnicę sposobu, w jaki stworzeniom z tej planety udaje się sprawić, że statki kosmiczne znikają w jednym miejscu i zjawiają się w innym położonym w odległości milionów mil, a czasem nawet lat świetlnych. Wyobraź sobie, jak ważne byłoby dla naszych sił zbrojnych posiadanie tej tajemniczej mocy. Co zaś do tego, jak się tutaj dostaliśmy, naszym oficerem nawigacyjnym jest Splock. Bez względu na to, co myślisz o jego spiczastych uszach, jego inteligencja jest wielokrotnie potężniejsza niż moja i dlatego, co łatwo stwierdzić, niemal nieskończenie potężniejsza od twojej.
Bill puścił tę obrazę mimo uszu, sprzeczki z oficerami prowadziły donikąd.
- Nie pomyślałem nic złego o jego spiczastych uszach! Myślę, że wyglądają naprawdę przyjemnie. Założę się, że dziewczyny na ich widok dostają perwersyjnych dreszczy. Takich jak na widok moich zębów. - Zabębnił palcami na swoich wystających kłach.
I wtedy, powłócząc nogami, podszedł do nich Splock. Oficer naukowy z Fortynbrasa miał długą, szczupłą twarz, w brwiach było niewątpliwie coś obcego, ponieważ po obu końcach zakrzywiały się w górę. Kiedy przemówił, rozległo się modulowane brzęczenie jak w źle nastrojonym symulatorze głosu.
- Jeżeli podobają ci się takie uszy, jest wysoce Prawdopodobne, że uda się jakoś załatwić jedną parę dla ciebie.
- Cóż. - Bill, rozważał tę propozycję. - Skoro poruszyłeś ten temat, nie myślę, żeby podobały mi się aż tak. Pomyślałem po prostu, że tobie pasują.
- Żartowałem - powiedział Splock. - To, że moja rasa nie posiada poczucia humoru, nie powstrzymuje nas przed robieniem żartów w celu lepszego samopoczucia tych piekielnych ras, z którymi musimy się zadawać. Typ humoru, który ja sam wykorzystuję, nazywa się ironią.
- Ironia! No jasne. Oczywiście! - gwałtownie zareagował Bill. - O rany, ha, ha, jakie to śmieszne.
- Nie miałem wcale na myśli - wyjaśnił ozięble Splock - że śmieszne jest samo słowo "ironia". Aczkolwiek, jak myślę, brzmią w nim pewne humorystyczne nuty. Chodzi mi o to, że moje oświadczenie o spiczastych uszach... Cholera! Nieważne. Kapitanie Dirk, czym mogę panu służyć?
- Chciałbym, żebyś wytłumaczył temu kawalerzyście - poprosił Dirk - w jaki sposób się tu dostaliśmy.
- Ależ  to powinno być oczywiste. - Splock spoglądał zimno na Billa. - Przyjmuję za pewnik, że w szkole podstawowej lub w liceum miałeś równanie Finegurta-Reindeera.
- W mojej szkole nazywano je chyba jakoś inaczej - Bill kłamał z pokorą.
- Nie szkodzi. A więc co zrobiliśmy - silniki "Inicjatywy" zostały przez nas przeregulowane, tak by oscylowały wzdłuż przerywanej krzywej Scomiana. To oczywiście rzecz dość banalna, większość komandorów robi to przynajmniej raz do roku, kiedy przychodzi czas, by oskrobać kadłub z kosmicznych skorupiaków. Widzisz, wtedy statek się kurczy i łatwiej usunąć skorupiaki.
- A czy to nie sprawia, że one również się kurczą? - zapytał Bill.
Splock spojrzał na niego. Potem wybuchnął chrapliwym śmiechem. Bill spojrzał na Liżydupę, który zawstydzony patrzył gdzieś daleko.
- Co w tym śmiesznego? - przerwał wreszcie Bill.
- Pytanie, czy kurczą się skorupiaki. Co za miłe użycie ironii.
- Myślę, że to było całkiem śmieszne - zgodził się Bill, starając się mówić z pokorą. Pomyślał, że dogadanie się z tym obcym cudakiem nie jest wcale takie trudne.
- Nie, to nie było śmieszne - zaoponował Splock.
- Przynajmniej nie dla mnie. Ale w końcu mnie nie śmieszą nawet moje własne dowcipy. Śmiałem się tylko po to, żebyś poczuł się lepiej.
- Och, bardzo ci dziękuję. - Bill czuł, że tego żartownisia można załatwić naprawdę jednym ruchem.
- Więc gdy statek w stanie oscylacji schodzi z krzywej Scomiana, zamiast oskrobywać kadłub wprowadzamy pulsujący rytm, który następnie miniaturyzuje naszą jednostkę i dokonuje jej projekcji w postaci serii niematerialnych obrazów. W tej formie jesteśmy w stanie wejść do komputera jako symulacja.
- Ach, rozumiem - kłamał Bill, nie rozumiejąc ani jednego słowa z tego technicznego świergolenia.
- To brzmi wspaniale, naprawdę wspaniale.
- Jest to dość użyteczne - Splock udawał pokorę, której nie odczuwał.
- Wykonałeś taką wspaniałą robotę, żeby dostać się tutaj, ale w jaki sposób zamierzasz nas stąd wydostać?
Tu wtrącił się kapitan Dirk.
- Będziemy to wiedzieć, gdy tylko Splock zrobi swe obliczenia.
Podłużna, szczupła twarz Splocka przybrała wyraz najwyższej koncentracji. Oczy zwęziły się, żyłka na skroni zaczęła pulsować, a uszy leciutko zadrżały
- Bill dowiedział się potem, że były to znaki charakterystyczne dla Fortynbrasjanina płci męskiej ubranego w kombinezon w stanie koncentracji - Ur.
- Jak poznałeś tych facetów? - Bill zapytał szeptem Liżydupę, by nie zakłócić koncentracji Splocka.
- Przestań szeptać! - wściekł się Splock. - Jak, twoim zdaniem, mam się skoncentrować?
O rany, pomyślał Bill, on naprawdę dużo słyszy tymi spiczastymi uszami.
Splock spojrzał na niego znowu.
- Powiedziałem: przestań!
- Nie mogłeś mnie usłyszeć - protestował Bill.
- Ja tylko myślałem.
- Logika podyktowała mi, co mogłeś pomyśleć - wyjaśnił Splock. - Już ci więcej nie powtórzę, że nie lubię uwag tego rodzaju.
- Czy twój przyjaciel nie uprzedził cię, żeby nie wspominać o jego uszach? - zdziwił się kapitan Dirk.
Bill skulił się, a potem raptownie wyprostował. Tego było już za wiele. Ten dupek z innego świata, w nędznym kombinezonie, o twarzy jak siekiera, z uszami jak kangur w ciąży, nie będzie mu mówił, jak ma myśleć. Do diabła z nimi, nie potrzebował ich; uratuje się sam.
- Potrzebujesz nas - powiedział Splock.
- Przestań czytać w moich myślach! - wrzasnął Bill.
- Nie czytałem w twoich myślach. Posłużyłem się po prostu logiką spodziewanych wyników.
- Faktycznie? - zdumiał się Bill. Nieoczekiwanie uśmiechnął się.
- Tak jest - potwierdził Splock bez uśmiechu - W chwilę później zatoczył się do tyłu, zasłaniając twarz obiema rękami. Bill wyprowadził najładniejszy lewy prosty, jaki kiedykolwiek oglądano na tej planecie, odkąd się narodziła z ognistej otchłani niezróżnicowanego urojenia. Ręka była czerwona, kiedy Splock oderwał ją od twarzy.
- Przynajmniej możemy porzucić na chwilę temat uszu - powiedział Bill. - To nie był wcale cios, po prostu szturchnięcie. Odchyl głowę do tyłu i połóż na kark coś zimnego. Zaraz przestanie lecieć.
- Ty nic nie rozumiesz! - krzyknął Dirk.
- O krwotokach z nosa wiem bardzo dużo - chwalił się Bill.
- Chodzi mi o to, że nie wiesz, jakie szkody może wyrządzić uderzenie w nos Fortynbrasjaninowi płci męskiej.
- On nawet nie zauważył, co się szykuje. Tyle co do oczekiwań zgodnych z logiką.
- Ty durniu! - wrzasnął Dirk. Jego twarz była popielata. Mężczyźni z planety Splocka noszą w swoich nosach zapasowe banki pamięci.
- To cholernie głupie miejsce do przechowywania pamięci - powiedział Bill.
- Gdzie jestem? - zapytał Splock, mrugając oczami.
Kapitan Dirk głośno zajęczał, wyrywając sobie rzedniejące włosy.
- Splock! Musisz sobie przypomnieć! W twojej głowie złożona jest niezwykle ważna, oryginalna i specjalna logika matematyczna, bez której nigdy się stąd nie wydostaniemy.
- Obawiam się, że dane są pogięte, a być może zniszczone - martwił się Splock. - Trzymałem je wszystkie dla bezpieczeństwa w dodatkowych bankach Pamięci w moim nosie. Skąd mogłem wiedzieć, że ten barbarzyńca z jaszczurczą stopą uderzy mnie w nos?
- Skąd wiesz o mojej stopie aligatora?
- Logika nieoczekiwanego - Splock wyjaśnił z kwaśnym uśmiechem. - Poza tym, przecież ją widać.
- Dalej! - zaczai ich popędzać Liżydupa. - Wynośmy się stąd, do diabła!
Na wezwanie Liżydupy wszyscy odwrócili się i poszli w stronę pozostałych dwóch czarnych kropek i jednej większej, które Bill wcześniej już widział. Kiedy do nich dotarli, czarne kropki pozostały nadal czarnymi, ale stały się większe.
- Co to jest? - zapytał Bill.
- Są to zmagazynowane symulacje naszego statku ratunkowego i dwóch członków obsługującej go załogi.
- Ale to są przecież czarne kropki - protestował Bill.
- Przechowujemy ich w tej formie - informował Dirk - żeby zaoszczędzić energii. Nadawanie symulacji do wnętrza obcego komputera pochłania wiele mocy, a główne akumulatory "Inicjatywy" są już niebezpiecznie wyczerpane w związku z sytuacją, jaka nastąpiła wcześniej.
- Czy one mogą się na coś przydać? - dopytywał się Bill.
- Na nic w swojej obecnej formie - przyznał Dirk. - Lecz gdy tylko Splock zaktywizuje je w formie pełnego symulakrum...
- Nie mogę - skarżył się Splock, dotykając delikatnie nosa. - Równania. - Pociągnął nosem. Gdy to zrobił, rozległ się świszczący dźwięk. Wydawało się możliwe, że Bill uszkodził nie tylko krytyczne dane odtwarzające, które były niezbędne, by wydostać ich z komputera i przenieść na "Inicjatywę", ale także i nos Splocka.
- Teraz naprawdę jesteśmy w kłopocie - rozpaczał Dirk.
Bill podszedł do jednej z czarnych kropek i dotknął jej. Była zimna i metaliczna. Popchnął. Była sztywna. Podszedł do jej krawędzi. Krawędź była ostra jak brzytwa. Później miał się dowiedzieć, że zmagazynowane symulacje nie mają w rzeczywistości żadnej głębokości, lecz tylko szerokość, wysokość, no i oczywiście całkiem sporą powierzchnię. Ale nawet gdyby wiedział to wtedy, nie pomogłoby mu to zmienić symulacji w coś użytecznego.
Kapitan Dirk powiedział:
- Splock! Czy nie możesz niczego zrobić?
- Próbuję - nosował Fortynbrasjanin - ale dane wychodzą przekręcone.
- Patrzcie! - odezwał się Liżydupa.
Stali na długiej równinie, która zdawała się rozciągać bez końca pod stacjonarnym żółtym słońcem. Na równinie były małe purpurowe rośliny i kilka starych ruin, które komputer symulował tylko po to, by to miejsce trochę ożywić. Gdy tak patrzyli, nad równinę nadciągały z pomrukiem rozwścieczone chmury ciemnozielonej materii, niosąc w sobie piasek i kawałki żwiru. Uderzyły w nich z szybkością kul z karabinu maszynowego wystrzeliwanych nerwową ręką.
Kapitan Dirk natychmiast przyklęknął na jedno kolano, wydobył z olster wyglądającą śmiercionośnie ręczną broń, zmienił promień na destrukcję stożkowatą i zniszczył materię, nim zdążyła pociąć ich na wstążeczki symulacji.
- Niech pan je powstrzymuje, kapitanie - rozkazał Splock. - Właśnie uzyskałem dostęp do równań zewnętrznych. Nie mam ich jeszcze dość, żeby nam pomóc, ale mam już tyle, by mieć nadzieję na ewentualny sukces.
- Nie mogę powstrzymywać ich zbyt długo wycedził przez zęby Dirk. - Mój ręczny laser jest naładowany tylko do połowy. Prawdopodobnie z winy tego nowego marynarza z Nowej Kalkuty. Dopilnujcie, żeby dostał naganę za to niedbalstwo.
- O  ile  kiedykolwiek  wrócimy - powiedział Splock. Jego twarz przybrała znajomy wyraz udręki, charakterystyczny dla człowieka, który usiłuje sobie przypomnieć zapomniane równanie.
Bill przyglądał się temu i zastanawiał się, co by tu zrobić, żeby pomóc. Nagle rozwiązanie pojawiło się samo. Wystąpił naprzód i nim Dirk zdążył go powstrzymać - chwycił Splocka jedną ręką za tył głowy, a drugą złapał go mocno za nos.
- Bill, co robisz? - krzyknął Liżydupa, który jak zawsze był mistrzem w zadawaniu zbędnych pytań.
Bill zacisnął zęby i zrobił pół obrotu w lewo nosem Splocka. Rozległ się trzask. Bill puścił Splocka i odsunął się.
- No i jak, koleś?
- On chyba go naprawił - stwierdził Splock. Spojrzał na Billa z rosnącym szacunkiem. - Skąd wiedziałeś, że Fortynbrasjanie rodzą się bez nosów i noszą nosy mechaniczne, zrobione dla nich na wypadek podróży do świata, gdzie ludzie mają nosy od urodzenia.
- Po prostu pomyślałem sobie, że spróbuję - oświadczył Bill.
- Podziękujmy zdrowym zmysłom za naiwną intuicję - powiedział Splock. Mocnym barytonowym głosem wymamrotał równanie, a kropki zareagowały, zmieniając się w dwóch członków załogi, noszących jednocześnie kombinezony tego samego kroju, ale z gorszego materiału niż te, które mieli na sobie
Splock i Dirk. Wielka czarna kropka zmieniła się, w barkas kosmiczny.
Kiedy Bill wsiadał do środka, wydawało mu się, że słyszy jakiś głos wołający go po imieniu:
- Bill! Zaczekaj na mnie!
Był to głos kobiecy. Ale to było przecież niemożliwe. Nie znał w tych stronach żadnej kobiety.
18
Bill rozglądał się dookoła z rozdziawioną gębą. Gdy wszedł na pokład, odniósł początkowo wrażenie, że w ogóle nie znajduje się na statku kosmicznym, a przynajmniej na żadnym z kosmolotów dalekiego zasięgu, na których służył w przeszłości. Statki regularnej służby wojskowej, choćby nawet z zewnątrz wydawały się nie wiadomo jak wielkie, wewnątrz były zatłoczone, zapchane, podzielone na hałaśliwe małe kwatery o niskich brudnych sufitach i nie dającym się usunąć zapachu imitacji gotowanej kapusty. Nie było to przypadkowe. Wyszkolone zespoły projektantów przestudiowały wszystkie banki danych z zapisami z dawno utraconej Ziemi i znalazły dokładnie to, czego było im potrzeba wśród zapisów dotyczących żaglowców, będących rodzajem starożytnych i nieprawdopodobnych środków transportu, a zwłaszcza w podkategorii statków niewolniczych. Było to trudne zadanie, a nawet prawie niemożliwe do wykonania, ale projektanci Kosmicznej Marynarki Wojennej dopięli swego. I w końcu udało im się przenieść wszystkie wynikające z brudu i tłoku niewygody do współczesnych pomieszczeń załogowych.
Oto jak zrobiła to Marynarka. Ale nie tutaj! Ten statek wyglądał zupełnie jak poczekalnia na lotnisku albo oficerska latryna. Był ogromny, cały w pastelowych kolorach avocado i kakao. Subtelnie rozproszone światło nie migotało. Ukryto je tak dobrze, że Billowi nie udało się nigdzie dostrzec śladu instalacji. Zmienianie żarówek musi tu być piekłem, pomyślał. Nie dość, że wystrój wnętrz był oryginalny, to jeszcze członkowie załogi, których Bill zobaczył, nie przypominali w niczym personelu służbowego, z jakim kiedykolwiek się stykał. Z jednego względu - wszyscy byli młodzi i przystojni. Chłopcy czy też młodzieńcy - trudno było nazwać tych wyrostków mężczyznami - byli młodzi i dyspozycyjni, a przy tym różnokolorowi, podobnie jak piersiaste, naprawdę niekiepskie dziewczyny. Załoga statku była niewiarygodnie zrównoważona rasowo. Tylu białych, tylu czarnych - zieloni i czerwoni w rozproszeniu. I jeszcze jeden rodzaj - brązowo-żółci. Kiedy weszli do centralnej sterowni, miły młody człowiek w beżowo-kasztanowym kombinezonie i białym swetrze zgrabnie okalającym szyję, zerwał się z wdziękiem na nogi. Zasalutował. Dirk natychmiast oddał honory i powiedział:
- Zezwolenie na wejście na pokład?
- Oczywiście, proszę pana - odpowiedział nieśmiało młody człowiek. - To znaczy, to jest w końcu pański statek, a pan jest naszym kapitanem, jak również Pierwszym Admirałem Niebieskiej.
- Wiem to wszystko - warknął Dirk. - Wystarczy zwyczajnie zasalutować.
- Tak jest, panie kapitanie - zawołał młody oficer, salutując tak gwałtownie, że o mało nie wydłubał sobie małym palcem oka.
- Bill - zwrócił się kapitan Dirk - chcę cię przedstawić bosmanowi Easy, jest on jednym z naszych ostatnich uzupełnień ze Szkoły Głębokiego Kosmosu w Laguna Beach.
- Jestem zachwycony - powiedział bosman Easy, wyciągając opaloną rękę, jego prawe oko zapuchło na amen w miejscu, gdzie wbił się paznokieć.
- No cóż, dziękuję - rzekł Bill, podając niechętnie swoją pokręconą łapę. Przed wejściem na ten nieskazitelnie czysty statek wojenny, czy co też to nie było, wolałby mieć możliwość umycia się.
- Bosman Easy wskaże ci twoją kwaterę - oznajmił kapitan Dirk. - A Splock będzie pod ręką, żeby informować cię, co się dzieje.
- Idziemy tędy, proszę - bosman Easy prowadził, krygując się nieco przy wyjściu. Załoga zaczęła ryczeć ze śmiechu i przeraźliwie gwizdać, co wyglądało na jakiś żart, którego Bill w ogóle nie zrozumiał.
Poszli długimi korytarzami, mijając po drodze młodych mężczyzn w ściśle dopasowanych kombinezonach, tłumaczących bardzo ważne rzeczy pięknym młodym kobietom w kombinezonach jeszcze bardziej obcisłych. Szli górnymi i dolnymi poziomami przez kolejne korytarze, aż w końcu dotarli do drzwi oznaczonych podwójnym zerem. Easy otworzył drzwi i wprowadził Billa do czegoś, co wyglądało jak dobrze wyposażony apartament w stylu czcigodnego, starego Beverly, Hiltonu na Heliorze.
- Ho, ho - powiedział Liżydupa, który podążał za nimi, a teraz wpadł do apartamentu i poszedł do łazienki. - Hej, Bill! - zawołał. - Mają tu bezpłatne próbki piany do kąpieli i frymuśne perfumowane mydełka.
- Niczego nie dotykaj - ostrzegł go Bill i zwrócił się do bosmana Easy. - Co teraz?
- Po  prostu  odpoczywajcie - wyjaśnił Easy. - W tym antycznym wiejskim kredensie znajdziecie drogie importowane wina i kordiały. Gdybyście zrobili się głodni przed wieczornym bankietem o dziewiętnastej, jest tu automat z przekąskami wbudowany w kanał telewizyjny numer pięćset. Naciśnijcie tylko guzik, a otrzymacie wszystko.
- Ho, ho - Liżydupa wyraził swe uznanie, gdy bosman Easy już wyszedł. - Co ty na to, hę, Bill?
- Liżydupa podszedł do automatu z przekąskami.
- Mają tu smażone pierścienie z ośmiornicy, Bill! I skręty kokainowe! - Podbiegł do automatu z napojami. - I mają ponad sto gatunków piwa beczkowego, wliczając w to "Starą Inicjatywę" z własnego mini browaru na statku. Czego byś najpierw chciał spróbować?
- Zaczekam na ten bankiet - powiedział Bill. Do dziewiętnastej zostało mniej niż godzina. Tymczasem się wykąpię.
Bill wszedł do luksusowej łazienki. Wanna miała rozmiary małego basenu pływackiego. Była maszyna do masażu z przyciskami przeznaczonymi dla wszelkich gatunków, jakie były lub mogły się znaleźć na pokładzie statku gwiezdnego "Inicjatywa". Była tu nawet mała tubka zmiękczacza szpon i specjalny instrument do przycinania pazurów.
- Że też o tym pomyśleli - mruczał Bill sam do siebie i nawet nie przyszło mu na myśl, że od czasu do czasu na "Inicjatywie" mogli gościć jacyś obcy ze szponami i pazurami.
Bill zamknął drzwi łazienki, żeby Liżydupa nie mógł podglądać, co robi i wyciągnął się w kąpielowej pianie. Skręcał się przy tym z męskiego poczucia winy i miał nadzieję, że nikt się nigdy nie dowie. Mógł w końcu choć raz wszystkiego spróbować, nie mówiąc już o tym, że nie było wiadomo, jak długo potrwają te nieoczekiwane luksusy. Poczłapał dookoła wanny, wyrzucił w powietrze pełne garści piany, powiedział "hura" i wtedy znalazł przyciski, które włączały ekrany podglądowe. Olbrzymia płyta odsunęła się do tyłu, odsłaniając ekran telewizyjny, który rozciągał się od ściany do ściany. Pojawił się obraz i Bill zobaczył kapitana Dirka siedzącego w fotelu dowódcy za swymi oficerami, którzy zajmowali miejsca przed konsolami i tablicami rozdzielczymi, wyglądającymi, jakby pochodziły z łodzi podwodnej ze starożytnych czasów.
- Wszyscy gotowi? - zapytał Dirk. Zaszeleścił chór potwierdzeń, ale Dirk zauważył czyjeś milczenie i zwrócił się do Splocka.
- Pierwszy oficerze naukowy, nie powiedziałeś "tak". Czy coś jest tego powodem?
- Pozwolenie swobodnego mówienia? - zdziwił się Splock.
- Dalej, Tony - powiedział Dirk.
- Logika sugeruje - odpowiedział Splock monotonnie - że nim spróbujemy czegokolwiek innego, należy rozwiązać kwestię Runionów z Sapersteina V.
- Sugestia została odnotowana i zignorowana - wyjaśnił Dirk nieprzyjemnym, autorytatywnym głosem. - Wszystkie tylne popychacze jedną trzecią naprzód!
Główny oficer astrogacyjny - ciemnoskóra kobieta przy kości ze starannie ułożonymi włosami - przesunęła dźwignię do oznaczonego wycięciem położenia.
- Jest, wszystkie tylne jedną trzecią, panie kapitanie.
- Dysze manewrowe na sterburcie - ciąg przez dwie sekundy. Uruchomić silniki główne. Włączyć kontrolę wibracji. Sterowanie astrogacyjne - kurs jeden zero dziewięć. Ustawcie dysze precyzyjnego manewrowania bakburty na 340 stopniach i dajcie mi ciąg przez pięć sekund. Kontrola wibracji działa.
Główny napęd statku - gotowość do przejścia na ciąg wsteczny. Wszystkie silniki - cała naprzód!
Na ekranie ukazał się widok z zewnątrz. Zapewniała go, o czym Bill miał dowiedzieć się później, zdalnie sterowana kamera statku. Nigdy się nie dowiedział, dlaczego ją umieszczono. Chyba tylko po to, by dostarczać tego absolutnie bezwartościowego widoku z zewnątrz. Był to cud niewłaściwie zastosowanej technologii.
Obraz "Inicjatywy" zapewniany przez zdalnie sterowaną kamerę był rzeczywiście wspaniały. Gigantyczny statek pełen elementów konstrukcyjnych i urządzeń, platform i wnęk, otoczony skomplikowaną dekoracją mrugających i zbytecznych świateł, ogarniało pomrukiwanie silników przekazywane przez automatyczną kamerę. Wyruszający statek gwiezdny oglądało się z przyjemnością. Migoczące za nimi światła gwiazd wywoływały pełną przeczuć ekstazę. To tło było również symulacją. Filmy z poprzednich stuleci uchwyciły na zawsze typowy wygląd statku płynącego przez kosmos. Żeby uzyskać ten zachwycający i archaiczny widok, posłużono się standardowym tłem filmowym spreparowanym w laboratorium efektów specjalnych.
"Inicjatywa" przeszła wkrótce na Napęd Główny i zaczęła podróżować z szybkością większą od światła. Obraz z kamery zmienił się. Teraz wydawało się, że na "Inicjatywie" skupiają się wiązki promieni. Był to standardowy widok nadświetlny.
Bill upił się mocnym piwem i chociaż o mało nie utonął, gdy zasnął w pienistej kąpieli, był naprawdę rozluźniony. Na tym wariackim statku nie mógł się do niczego przydać, a na pewno nie zamierzał zgłaszać się na ochotnika. Dirk i załoga radzili sobie świetnie we wszystkim. Przez większą część czasu wylegiwali się w fotelach i tylko Dirk wydawał rozkazy łagodnym głosem. Wszystko było podejrzanie zwykłe. Pod stopami był zawsze miękki dywan, a z głośników usypiająco grała cicha muzyka. Było w niej mnóstwo harf, klawesynów, dzwonków i ksylofonów. Naprawdę głęboka muzyka kosmiczna.
Gdy tylko osiągnięto szybkość światła, załoga odprężyła się. O ile oczywiście było to możliwe, zważywszy, że byli już ładnie zaprawieni. Kapitan Dirk pogratulował im wszystkim naprawdę wspaniałego odlotu i wezwał Billa na mostek.
- A teraz, Bill, bądź dobrym kolegą i powiedz naszemu oficerowi naukowemu, Splockowi, jak działa tsurisjański efekt przemieszczający.
Bill wybałuszył na niego oczy.
- Co takiego?
- Specjalna broń używana przez Tsurisjan, by spychać statki z kursu o miliony mil. Twój przyjaciel powiedział, że dowiedziałeś się o tym, gdy byłeś wewnątrz komputera.
Za Dirkiem stał Liżydupa, gestykulując gorączkowo. Bill nie miał pojęcia, co takiego Liżydupa stara się mu przekazać, ale domyślił się, że prawdopodobnie próbuje mu zasygnalizować, żeby coś zbujał. Bill byłby szczęśliwy, gdyby miał jakikolwiek pomysł, jak to zrobić.
- Obawiam się, że nigdy nie byłem dość sprytny, by odkryć tę tajemnicę, panie kapitanie - powiedział Bill. - To wynika z rodzaju mojej pracy. Gdy byłem w cywilu, uczyłem się technik nawożenia. Moja specjalność wojskowa to konserwator bezpieczników pierwszej klasy...
- Zamknij się - zaproponował Dirk. Wyglądał całkiem nieprzyjemnie, podobnie Splock i inni. - Kawalerzysto - zazgrzytał przez zaciśnięte zęby - radzę ci, nie próbuj ze mną żadnych sztuczek. Twój przyjaciel, pan Liżydupa, zapewnił nas, że znasz tajemnicę przemieszczacza, ale jesteś wstydliwy i trzeba cię namawiać.
- Liżydupo - zazgrzytał Bill równie zgrzytliwie jak Dirk - jak tylko dostanę cię w swoje ręce...
- Bill, chciałbym, żebyś poznał rzadko oglądanego, ale niezwykle ważnego członka załogi "Inicjatywy". - Głos Dirka był teraz niski, złowieszczy i groźny.
Z położonego w tyle pomieszczenia wysunął się niczym groźba wysoki mężczyzna ubrany w bluzę z kapturem. Jego twarz była całkiem zasłonięta. Ale nawet pod zasłoną na twarzy i fałdami materiału Bill mógł się domyślić zła i łysiny.
- Jak się masz? - zapytał Bill.
- Nie popisuj się przed nami, kawalerzysto - wrzasnął Dirk. - Powiem ci, jakie jest oficjalne stanowisko Basila. Jest naszym perswaderem.
- Niektórzy ludzie nazwaliby go raczej torturerem - zaczął ponuro Splock. - Ale to określenie nie jest prawidłowe. On torturuje tylko wtedy, gdy jest to absolutnie konieczne, w celu wydobycia informacji.
- Czy chcesz przez to powiedzieć, że czasami musicie torturować waszą załogę? - dopytywał się Bill.
- Oczywiście, że nie - odpowiedział cieplej Dirk.
- Tylko wtedy, no wiesz, kiedy zajmujemy jakąś planetę... Prawda, panie Splock?
- Zbliża się planeta - oznajmił pan Splock. Bill zapytał:
- Skąd wiesz, że zbliża się planeta, skoro podróżujecie z szybkością światła? To znaczy, czy ta planeta nie zniknęłaby, zanim dowiedzielibyście się, co to było?
- Nasz komputer mówi nam, kiedy zbliżamy się do jakiejś planety - wyjaśnił Dirk. - Co to za miejsce, Splock?
Splock postukał się w czoło długimi, szczupłymi palcami.
- Mniejsze od Ziemi. Tlen w atmosferze. Mała populacja. To jeden z tych wyspekulowanych światów, które wyskoczyły w tej okolicy po ostatnim skandalu Krawędzi Gwiazdy Południa.
- Dobrze. Wylądujemy i zaopatrzymy się w zapasy - zadecydował Dirk.
- I w kobiety, panie kapitanie - przypomniał mu jeden z członków załogi.
- To już zużyliście ostatnią partię? - zdziwił się Dirk.
- Boję się, że tak, szefie - powiedział członek załogi.
- W takim razie zaopatrzymy się tu w nową. Splock dalej stukał się w czoło:
- Mój odczyt tego miejsca mówi mi, że mężczyźni z tej planety zmieniają się w morderców, gdy ktoś próbuje zabrać im ich kobiety.
- Tak to jest z prymitywami - stwierdził Dirk. - Zrzucimy na nich bomby nasenne w dywanowych wiązkach. W ten sposób nie będzie żadnych kłótni, zabierzemy po prostu to, co chcemy i w drogę.
Bill ledwie mógł uwierzyć w to, co słyszał. Choć wiedział, że milczenie jest niewątpliwie najlepszą polityką, nie wytrzymał i powiedział:
- Kapitanie Dirk, wiele o panu słyszałem. Ale nigdy nie sądziłem, że pan jest taki.
Dirk nagrodził go skąpym, złym uśmiechem.
- Miło to słyszeć, bo tak naprawdę, kawalerzy-sto, nie jestem wcale Dirkiem. Jestem Anty-Dirkiem. Strażnicy, zabierzcie tego człowieka do celi. Perswader złoży ci wizytę, gdy tylko załatwimy się z tą planetą.
19
Cela, o czym Bill dowiedział się później, została zbudowana jako kopia historycznej celi więziennej, zarejestrowanej wideofonicznie na najbardziej zacofanej planecie, jaka kiedykolwiek została odkryta. Zanim została zniszczona. Kamienne ściany (dostarczone w kosmos za ciężkie pieniądze) ociekały wilgocią: ze szpar wypełzały jaszczurki i znów chowały się do nich. Zamiast toalety był podarty, papierowy kubeł. Oświetlenie stanowił cienki promień symulowanego blasku słońca, przedostający się przez szczelinę wysoko w murze. Gdy tylko Bill znalazł się w celi, światło słońca zaczęło przygasać. Zostało zaprojektowane tak, by wytwarzać natychmiastowe wrażenie braku nadziei i czarnej rozpaczy.
Bill położył się na podłodze i natychmiast zasnął. Z jednej strony chciał zachować energię do czekających go zadań. Z drugiej, był zmęczony. Wspinaczka po pionowych, pokrytych lodem ścianach wykończyłaby nawet człowieka o lepszej kondycji i nie będącego takim alkoholikiem jak Bill.
Przebudził się, gdy usłyszał szczękanie klucza w zamku. Zesztywniał, domyślając się, że jest to perswader. Ale był to tylko dozorca przynoszący obiad.
Dozorca zostawił tacę przykrytą wytartą serwetą. Bez żadnego widocznego powodu łypnął okiem na Billa i wyszedł, zamykając za sobą drzwi.
Bill szybko zdjął serwetę, by zobaczyć, co też mu przynieśli. Na tacy były dwa talerze. Pierwszy zawierał prostokątną substancję z wystającymi po obu stronach czerwonymi i białymi przedmiotami. Bill rozpoznał w tym kanapkę z szynką i serem szwajcarskim. Na drugim talerzu leżała siedmiocalowa, zielona jaszczurka, którą rozpoznał natychmiast jako
Chingera, śmiertelnego wroga z wojen toczących się w całej Galaktyce. Bill podniósł but, żeby ją rozdeptać. Chinger uśmiechnął się szyderczo.
- Zrób to tylko, ty mikrocefaliczny kretynie, a będziesz miał złamaną stopę. Czy już zapomniałeś, że pochodzimy z planety 10G i jesteśmy twardsi od najtwardszej stali?
Bill mógł jeszcze rozdeptać jaszczurkę, tak głęboko była w nim zakorzeniona reakcja awersji na widok najnowszego odwiecznego wroga Ziemi. Ale powstrzymał się, ponieważ wydało mu się, że rozpoznaje głos. Choć był o półtora oktawy wyższy i wydobywał się z obcego gardła. Bill rozpoznał w nim specjalną melodię Illyrii, prowincjonalnej pielęgniarki, która pierwsza zaprzyjaźniła się z nim na Tsurisie.
- Illyrio! Czy to naprawdę ty?
- Tak, Bill, to ja - powiedziała jaszczurka. Jej głos brzmiał wysoko, niewątpliwie z powodu miniaturowej krtani i miękkiego podniebienia. Ale jego tony należały na pewno do Illyrii.
- Jak się dostałaś do wnętrza Chingera?
- Trochę dopomógł mi Pięcioforemny Komputer. Kiedy zobaczył, że opuszczasz planetę, by nie wrócić, zaczął sobie uświadamiać, że być może był dla ciebie odrobinę za ostry.
- Ostry! Całymi dniami trzymał mnie na deszczu i w chłodzie.
- Był to oczywiście tylko czas subiektywny - wyjaśniła Illyria. - Niemniej jednak musiał ci się naprawdę bardzo dłużyć. Komputer prosił mnie, żebym ci powiedziała, że jest mu przykro. Bill, on podziwia twoją niezależność ducha. Chce, żebyś wrócił, Wszystko wybaczył, ponieważ czuje, że mógłbyś bardzo przydać się Tsurisjanom.
- Nie chcę być dłużej w komputerze - złościł się Bill.
- Oczywiście, że nie. Komputer zrozumiał, że próba złamania twego ducha była błędem. Są dla ciebie inne zajęcia, Bill. Dobre zajęcia. Zajęcia, które by ci się spodobały.
- Wątpię w to - Bill sprzeciwił się chrapliwie.
- I mógłbyś być ze mną - podkreśliła Illyria.
- Tak, pewnie - zawahał się.
- Nie mówisz o tym ze zbytnim entuzjazmem.
- Ojej, Illyrio, wiesz, że naprawdę cię lubię. Ale kiedy zjawiasz się w mojej więziennej celi pod postacią Chingera, najbardziej śmiertelnego wroga Ziemi...
- Zapomniałam - Illyria zamyśliła się. - Tak, oczywiście, to bardzo dobre wytłumaczenie.
- Twoja poprzednia postać była lepsza - powiedział Bill. - Chociaż niewiele. Przy okazji, jak zdobyłaś ciało Chingera?
- Powinieneś sam dojść do tego - powiedziała Illyria. - My, Tsurisjanie, istniejemy w formie promieniującej energii, dopóki nie znajdziemy ciała nadającego się do zamieszkania. Przejmujemy wszystkie ciała, które są dostępne. Wiem, że ten kształt jaszczurki nie odpowiada tobie, podobnie jak i moje poprzednie ciało, złożone z trzech kuł.
- To były miłe kule - wyznał Bill.
- Kochany jesteś, że to mówisz. Jestem pewna, że nic cię nie obchodziły. Ale miałam szczęście, że je zdobyłam. Wiesz, że większość moich współplemieńców nie ma w ogóle żadnych ciał. Ale pytałeś o jaszczurkę. Płynęłam leniwie przez ten statek, starą, dobrą, waleczną "Inicjatywę", rozglądając się za jakimś odpowiednim, gościnnym ciałem...
- Przy okazji, w jaki sposób dostałaś się na "Inicjatywę"? - zainteresował się Bill.
- Umożliwił mi to komputer. Uświadomił sobie, ze to jedyna możliwość ściągnięcia cię z powrotem. Więc pomógł mi dostać się na pokład. Zapewnił energię. Dostarczył wszystkiego, czego potrzebowałam, z wyjątkiem oczywiście ciała. To nie leży w jego mocy. Ale odkrył, że prawdopodobnie będę mogła znaleźć tutaj jakieś nie używane.
- Większość ludzi, których znam, używa swoich ciał przez cały czas.
- Teraz już o tym wiem - powiedziała Illyria. - Każdy, kogo tu zobaczyłam, znajdował dla swego ciała mnóstwo roboty. Ludzie, nawet wtedy kiedy śpią używają swych ciał do sennych marzeń. Bill, oni są niezwykle aktywni, prawda?
- Tak sądzę. Ale opowiedz mi o Chingerze.
- No cóż, po przeszukaniu statku pomyślałam, że szczęście mnie opuściło. Każdy używa swego ciała w tym lub innym celu. Niektórzy używali ciał razem, co wydawało mi się zarówno wysoce zabawne, jak i interesujące. Musisz mi powiedzieć...
- Później - westchnął Bill, bo naprawdę nie ciągnęło go wyjaśnianie zasad zapasów heteroseksualnych - homoseksualnych? - bezcielesnej inteligencji okupującej ciało jaszczurki.
- Zapamiętam, żeby zapytać. Szłam dalej, aż odkryłam to ciało w pomieszczeniu ukrytym w kadłubie statku. Wydawało się być w stanie śpiączki, więc po prostu wśliznęłam się i przejęłam je.
- Żadnych problemów?
- Jak na razie żadnych. Bill, te jaszczurki są naprawdę bardzo potulne.
- Może dla ciebie, ale nie próbuj tego mówić połączonym szefom sztabu. Czy możesz przejąć każde ciało, jakie zechcesz?
- No cóż, oczywiście. Ale nie jest to zasługą naszych wielkich intelektów. To tylko dlatego, że w przeciwieństwie do większości innych stworzeń jesteśmy przyzwyczajeni do życia w stanie czysto mentalnym.
- To jest rzeczywiście ciekawe - mruknął Bill w połowie sam do siebie. Jego oczy zwęziły się, a w umyśle zaczęła się formować mglista idea.
- Bill, czemu mrużysz oczy?
- Rozmyślałem. Później ci o tym powiem. Posłuchaj, Illyrio, coś jest strasznie nie tak.
- Wkrótce będzie lepiej. Jeżeli nie - po prostu się je wyrzuci. Wiem, gdzie można zdobyć naprawdę niezłe ciało i to bez konieczności łamania zasad etycznych, które zabraniają nam, Tsurisjanom, przejmowania wszystkich starych ciał, jakie nam się podobają.
- To świetnie, ale nie o to mi chodziło. Coś jest bardzo nie tak z wszystkimi ludźmi na tym statku. Zawsze uważałem kapitana Dirka za sławnego bohatera. A on planuje jakieś straszne działania przeciwko mieszkańcom planety, do której się zbliżamy.
- Sądzę, że to coś niesłychanego. Nigdy o nim przedtem nie słyszałam, więc będę musiała uwierzyć ci po prostu na słowo. Jak to sobie tłumaczysz?
- Nie wiem - powiedział Bill. - Kiedy go zapytałem, powiedział, że wcale nie jest Dirkiem. Jest Anty-Dirkiem.
- Co to znaczy?
- Nie mam zielonego pojęcia.
- Może powinnam zapytać Pięcioforemny Komputer?
Bill wyglądał na zainteresowanego.
- Możesz to zrobić?
- O tak, przecież mówiłam, że komputer chce ci pomóc. On utrzymuje ze mną łączność. Zaraz go zapytani.
Mała zielona jaszczurka, będąca Illyrią, zwinęła się w kulkę, z której wystawały tylko pyszczek i oczy. Oczy były na wpół przymknięte, szczęki rozluźnione, a łapki wydawały się miękkie jak wosk.
- Hej, Illyrio - powiedział Bill. - Czy wszystko OK?
- Ona czuje się dobrze - powiedziała jaszczurka. - Tu mówi Pięcioforemny Komputer. Bill, chciałbym cię przeprosić. Po prostu poniekąd bawiłem się tobą. Naprawdę chcę, żebyś wrócił.
- Nie czułem się zbyt dobrze, będąc częścią twojego umysłu - stwierdził Bill. - Bez obrazy, ale ja po prostu lubię być sobą.
- Myślę, że to jest zrozumiałe - odrzekł komputer. - I masz rację, twój mózg ma zbyt wielką wartość, żeby go marnować.
- Mój mózg?
- Tak. Ma on dwie półkule.
- Och - powiedział Bill. - O ile pamiętam, mnóstwo ludzkich mózgów jest zbudowanych w ten sposób.
- Czy wiesz, co to znaczy?
- Chyba nie.
- To znaczy, że twój mózg jest w stanie całkowicie samodzielnie stać się tak potężny jak komputer; nie musisz być częścią mnie.
- Och - odezwał się Bill. Pomyślał nad tym przez chwilę. - To świetnie.
- Widzisz, w głębi serca komputer chce dla ciebie naprawdę jak najlepiej.
- To pięknie - powiedział Bill. - Ale miałeś mi powiedzieć, co znaczy "anty".
- W tym kontekście - głośno myślał komputer, mówiąc przez Illyrię, która zamieszkiwała ciało Chin-gera i było to, jeżeli się nad tym zastanowić, naprawdę niezwykle egzotyczne połączenie telefoniczne - znaczy to, że jest dwóch Dirków, jeden prawdziwy, a drugi nie. Miałeś rację mówiąc, że kapitan Dirk postępuje dziwnie w świetle norm obowiązujących w twojej cywilizacji. Człowiek, który dowodzi tym statkiem, nie jest prawdziwym kapitanem Dirkiem, tak jak ten statek nie jest prawdziwą "Inicjatywą".
- To się robi trochę skomplikowane - powiedział Bill, marszcząc brwi, żeby się skoncentrować. - Jeżeli to jest antykapitan Dirk, to gdzie jest prawdziwy kapitan?
- Wiedziałem, że mnie o to zapytasz - powiedział komputer - i dlatego wydostałem informację od komputera, który obsługuje ten statek.
- Chciałeś  powiedzieć,  od  antykomputera - sprostował Bill.
- Tak, dokładnie. Ach, mój drogi, musisz wrócić ze mną na Tsuris. Jakże przyjemnie jest rozmawiać z kimś, kto rozumie.
- Przedyskutujemy to później. - Bill wyczuwał, że znajduje się w sytuacji dającej władzę, chociaż, na Boga, nie wiedział, jak to się stało i dlaczego.
- To cię zdziwi - powiedział komputer.
- Nie ma sprawy. Pod tym względem jestem odporny na zaskoczenie.
- Kapitan Dirk znajduje się obecnie w starożytnym Rzymie na dawno utraconej planecie Ziemia. Jest mniej więcej rok 65 przed naszą erą.
- Miałeś rację - powiedział Bill. - To mnie dziwi.
- Wiedziałem, że tak będzie - zachichotał Pięcioforemny Komputer bardzo zadowolony z siebie.
- Co jeszcze powiedział ci komputer statku?
- Powiedział mi też, dlaczego Dirk tam się znalazł i w jaki sposób spowodowało to pojawienie się tutaj Anty-Dirka.
- On ci to wszystko powiedział? Posłuszne pudełeczko z tranzystorami, prawda?
- My, komputery, jesteśmy wszyscy braćmi - powiedział Pięcioforemny Komputer. - Czysta inteligencja nie zna koloru skóry.
- Nie przypominaj mi o tym - prosił Bill. - Dlaczego kapitan Dirk jest w starożytnym Rzymie?
- Ma tam do wykonania ważne zadanie.
- No jasne. Ale jakie? Pięcioforemny Komputer westchnął.
- Wiem, że bardzo dużo nie wiesz. Ale naprawdę musimy się pośpieszyć. Nie próbuję cię popędzać dla mojego dobra. Mam mnóstwo czasu. Ten rodzaj konwersacji wymaga tylko drobnej części mojego mózgu. Reszta znajduje się w komputerze i robi to co zawsze, by zapewnić funkcjonowanie planety. Ale z tego, co powiedział mi komputer statku, wiem, że gdy tylko Dirk i jego ludzie uporają się z plądrowaniem i grabieniem nowej planety, którą właśnie odkryli, zamierzają zabrać się za ciebie i zrobić wszystko, co będzie konieczne, by wydobyć z ciebie tajemnicę efektu przemieszczania. Jednak ty nie znasz tej tajemnicy, więc będzie to dla ciebie dość trudne. Ale nie pozwól mi, żebym cię popędzał.
Nastąpiło długie milczenie. Bill pomyślał przez chwilę, że komputer rozgniewał się na niego i przerwał kontakt. Chingerska jaszczurka leżała sobie po prostu z zamkniętymi oczami i wydawała się bardziej martwa niż żywa. Nie było wiadomo, gdzie znajduje się Illyria. A on, Bill, był w wielkim kłopocie.
- Komputerze? - odezwał się po chwili.
- Tak, Bill?
- Nie obrażaj się na mnie, OK?
- Jestem komputerem - powiedział komputer. - Nie gniewam się ani na ludzi, ani na rzeczy.
- Ale na pewno potrafisz to dobrze naśladować.
- Symulacja jest częścią tego zajęcia. Widzisz, żeby wytłumaczyć należycie, dlaczego Dirk jest w starożytnym Rzymie, musiałbym opowiedzieć ci historię Obcego Historyka. Myślę, że po prostu nie mamy teraz na to czasu.
Bill usłyszał ciężki, groźny, wywracający wnętrzności stukot podkutych butów maszerujących korytarzem. Rozległ się szczęk broni stawianej energicznie na ziemi. Potem zgrzyt klucza w drzwiach.
- Komputerze, proszę, wydostań mnie stąd!
- Więc uważaj - powiedział komputer. - To może być trochę trudne, to znaczy dla ciebie. Nie miałem prawie okazji, żeby przećwiczyć tę technikę i niektóre z moich braków mogą zostać opacznie zrozumiane.
- Jakich czyraków? Co to mnie obchodzi! - wrzasnął Bill, wpadając w histerię na widok otwierających się drzwi. Stanęli w nich Dirk i Splock, z rękami na biodrach, szyderczo uśmiechnięci, ubrani w czarne mundury z przypiętymi w różnych miejscach przerażającymi emblematami, a za nimi oddział czarno odzianych żołnierzy.
- Halo, kurczaczku - powiedział Dirk, na co Splock zaśmiał się złowieszczo, a mężczyźni w czarnych mundurach zachichotali sugestywnie.
- Komputerze! - zapiszczał Bill.
- Tak, tak - powiedział komputer, wystawiając go na próbę. - To chyba szło w ten sposób.
Kapitan Dirk wszedł do celi pewnym krokiem, a za nim drobnym kroczkiem wśliznął się Splock. Ubrani na czarno żołnierze wnieśli szpikulce do pieczenia antylop i kocioł skwierczącej gumy do żucia.
W tej samej chwili Bill poczuł, że jego stopa aligatora zaczyna rosnąć. Przebiła się przez kilka metaforycznych łachmanów, którymi Bill owinął ją w przystępie być może źle ulokowanego poczucia zwykłej przyzwoitości. Urosła do rozmiarów melona, arbuza, trzyletniej świni, owcy przed strzyżeniem, wreszcie garażu na jeden samochód, a kiedy Dirk i jego ludzie ujrzeli ją w całej atawistycznej grozie i ohydzie, skulili się ze strachu. Bill mógł tylko zachęcać stopę okrzykami, ponieważ w tym momencie ważyła więcej niż on i zdawała się posiadać własną wolę.
- Zmiana  modalności - mruknął  komputer i stopa Billa gwałtownie skurczyła się do zwykłych rozmiarów. Teraz jednak stało się coś innego. Bill stwierdził, że zaczyna rosnąć - stawał się coraz wyższy. Było to dziwne uczucie, kiedy tak rósł, robiąc się coraz dłuższy! chudszy, aż poczuł, że przypomina kiełbaskę szerokości jednego cala i około jedenastu jardów długości, coś w rodzaju sporządzonego dla śmiechu modelu ekscentrycznej glisty.
- Nie stój tak, przestań się gapić! - powiedział komputer. - Znajdź otwór wygryziony przez robaki!
Bill nie wiedział, o czym mówi komputer. Zobaczył jednak tuż nad głową mały czarny otwór, a przynajmniej bardzo ciemnoszary, wyglądający jak tunel, do którego mógł wsadzić tylko głowę. Zrobił to i natychmiast spadł w sam środek kosmosu. Uznał to za zdumiewające.
Spadanie w ten sposób było dziwnie niewygodne. Ale przynajmniej nie był sam, bo obok niego spadała Podługowata zielona glista, która była oczywiście rozciągniętym kształtem Chingera, zajmowanym przez intelekt obcego komputera. Oczywiście? Jeżeli coś takiego może być oczywiste, to sprawy naprawdę wymykają się spod kontroli.
Jeszcze rozważał to, co nie dawało się zważyć, gdy wszystko stało się czarne, względnie prawie czarne, a on sam też pogrążył się z czerni.
20
Wróciła świadomość, a z nią pamięć. Bill czuł się zupełnie dobrze, zważywszy, co właśnie przeszedł. Nie, żeby był naprawdę pewien, co się stało - jego wspomnienia, te które nie były mgliste, wydawały się zupełnie idiotyczne. Zamrugał oczami, rozejrzał się i stwierdził, że stoi na trawiastej równinie. Kolor trawy był dokładnie taki jak zabarwienie Chingera, który przycupnął tuż za nim. Na horyzoncie ukazała się chmura kurzu, która bardzo szybko rozwinęła się w grupę ludzi uzbrojonych we włócznie, zbroje i stalowe hełmy z pióropuszami. Bill od razu wiedział, że są to Rzymianie. Obejrzał wystarczającą liczbę prehistorycznych filmów nadawanych przez Interplanetarne Superkino, czyli galaktyczną sieć kablową, by wiedzieć, że są to na pewno Rzymianie i nie pomylić ich z Germanami z tego samego okresu, którzy nosili niedźwiedzie skóry i długie wąsy. Ci ludzie byli gładko ogoleni. Pośrodku, w niesionym przez nich hamaku leżał zakłopotany, ale rezolutny kapitan Dirk.
- Cześć, kapitanie Dirk - powitał go Bill. - Czy jest pan więźniem?
- Nie - zaprzeczył Dirk. - Dlaczego tak pomyślałeś? I w dodatku, kim ty jesteś, do diabła, skoro nie widziałem cię nigdy przedtem?
- Chyba powinienem dokonać prezentacji - głośno zastanawiał się Chingercum-komputer. A może była to Illyria? W każdym razie to z nich, które w tym czasie zamieszkiwało ciało Chingera.
- To jest Chinger! - krzyknął Dirk, sięgając po broń boczną.
Bill widząc, że już za moment kapitan Dirk, wiedziony najlepszymi intencjami, zniszczy jaszczurkę, wykańczając w ten sposób Illyrię i przerywając jego
połączenie z komputerem, przedarł się przez zbrojnych Rzymian i zaczai wyrywać Dirkowi broń.
- Nie strzelaj! - krzyknął.
- Dlaczego nie? - Dirk skrzywił się, walcząc, by się wyswobodzić.
- Wyjaśnienia trwałyby za długo!
- Spróbuj. Mam mnóstwo czasu. - Wyciągnął broń.
Chinger otworzył usta i powiedział:
- Nie jestem pańskim wrogiem, kapitanie Dirk. Jestem Illyria z planety Tsuris i przejęłam ciało jaszczurki po to, by pomóc Billowi.
Kapitan Dirk spojrzał na Billa.
- Czy w tym, co mówi to odrażające obce stworzenie, jest choć trochę prawdy? I czy spotkaliśmy się przedtem?
- Spotkałem Anty-Dirka - powiedział Bill. - Wygląda zupełnie jak pan.
- To naprawdę koszmarna wiadomość. Przybyliśmy tutaj, by powstrzymać pewną godną pogardy kreaturę, nazywaną Obcym Historykiem. Ale udało nam się tutaj dostać dopiero po wejściu w lustrzane odbicie. Uwięziło nas ono w tym miejscu, że zaś materii nie można zniszczyć, a energia jest tylko informacją, odbicie to wytworzyło w naszej własnej przestrzeni  i  czasie  Anty-"Inicjatywę"  i Anty-Dirka. Muszę wrócić, żeby ich powstrzymać.
- Ale co z Rzymianami? - zapytał Bill. - Co Pan tu robi?
- Próbuję uporządkować losy pewnego bardzo nieprzyjemnego człowieka nazwiskiem Juliusz Cezar - powiedział Dirk. - Jego losy to dla mnie wielki dylemat. Obcy Historyk stara się uratować Cezara, by w ten sposób zmienić historię Ziemi na naszą wielką niekorzyść. Nie możemy na to pozwolić.
Z drugiej strony, jeżeli powstrzymani Obcego Historyka, stanę się wspólnikiem śmierci Cezara z rąk Brutusa. Sam widzisz, że stawia mnie to przed moralnym dylematem.
- To znaczy, że pan myśli, czyby jednak nie pozwolić Obecemu Historykowi, by uniemożliwił Brutusowi zabójstwo Cezara? - Bill poznał historię Rzymu, oglądając mnóstwo naprawdę złych filmów o Rzymianach, które przez krótki czas były rzeczywiście popularne.
- No cóż, jest to duży problem moralny. Nawet ktoś z czołem tak niskim jak twoje jest chyba w stanie to zrozumieć - powiedział Dirk. - Co byś zrobił na moim miejscu?
- Wykończyłbym Obcego Historyka - powiedział Bill prosto z mostu. - Potem wróciłbym, do mojego czasu i kopnął w dupę Anty-Dirka.
- To samo powiedział Splock.
- Miał rację.
- Ale Splock nie rozumie ludzkich emocji! - wykrzyknął Dirk.
- Z emocjami czy bez emocji to na jedno wychodzi - powiedział Bill. - Pańskim zadaniem jest ponowne ustawienie Ziemi na właściwej ścieżce czasu.
- Masz rację, masz rację - mruknął Dirk. - Ostatnio żyłem w znacznym napięciu. Mówią, że jestem zupełnie do niczego, ale nie mają racji. Ja jeszcze mogę to przeciąć. Wiesz, co mam na myśli.
- Pewnie - powiedział Bill. - Co trzeba zrobić?
- Musimy pojmać Brutusa, nim zdąży zabić Cezara.
- A kiedy ma to nastąpić?
Kapitan Dirk spojrzał na zegarek. Rzymianie wyciągnęli szyje. Jeszcze nigdy nie widzieli zegarka.
- W tym momencie mamy około dwóch godzin
- powiedział Dirk. - Zgodnie z obliczeniami Splocka, Obcy Historyk będzie potrzebował właśnie tyle czasu, by zrozumieć, że został przez nas otoczony i przestawić swe maszyny w celu wysłania się w przeszłość, zanim my pojawimy się tutaj. Dałoby mu to czas, by pokrzyżować nasze plany.
- Ale wtedy pan mógłby cofnąć się do czasu, nim on się tu zjawi! -  powiedział Bill.
- Teoretycznie tak - powiedział Dirk. - W rzeczywistości, tylko po to, by dostać się tutaj, wyczerpaliśmy w poważnym stopniu nasze akumulatory. Nie masz pojęcia, jak trudno jest zdobyć prostownik w Anno Domini 65. Nie, Bill, jeżeli mamy coś zrobić, trzeba to zrobić teraz.
- Więc do roboty! - zawołał Bill.
- Ja też - ofiarowała swą pomoc Illyria Chinger. Mówiąc wydymała wargi, co dla jaszczurki jest czymś prawie niewykonalnym. Czuła, że znalazła się poza nawiasem, ponieważ została przez nich zignorowana. Dosłownie.
- Czy pomożesz? - zapytał Dirk.
- Oczywiście.
- Wierzę, że jesteś doświadczonym kawalerzystą. Czy zostałeś wyszkolony do walki wręcz?
- No cóż, tak, chyba tak - powiedział Bill, przypominając sobie bitwy, w jakich brał udział, to znaczy te oczywiście, których nie udało mu się uniknąć. - Mam dziwne doświadczenia z pól bitewnych.
- Świetnie. A czy potrafisz dowodzić ludźmi?
- Chwileczkę. Nie jestem oficerem. Byłem nim raz. Najpierw awans na polu bitwy, a potem degradacja na polu bitwy. Myślę, że mam już dosyć tego oficerskiego szamba.
- Nie będziesz oficerem. Mam na myśli poziom drużyny lub plutonu.
- Pewnie. Robiłem to wiele razy. Byłem nawet instruktorem musztry. Ale tak czy inaczej, co z tego? To pan jest oficerem. Od tego właśnie są kapitanowie. To pan powinien objąć dowództwo.
- Och, zrobię to - powiedział Dirk. - Ale muszę trzymać się tylnych szeregów, tam gdzie będę mógł naradzać się ze Splockiem. Widzisz, potrzebuję dowódcy w polu, kogoś, kto będzie przekazywał oddziałom moje rozkazy.
- Tylko jedną chwileczkę - zaprotestował Bill, widząc, nim jeszcze słowa te opuściły jego usta, że jest już za późno.
I w ten sposób Bill znalazł się na czele legionu piątego i drugiego (waleriańskiego), prowadząc je przeciwko Dżyngis-chanowi i około dziesięciu milionom Hunów.
Ponieważ Obcy Historyk zmienił już historię Ziemi, chroniąc Juliusza Cezara przed zabójstwem z ręki Brutusa i jego kumpli, pojawiło się nagle wiele frakcji politycznych. Oczywiście, Cezar był wyróżniającym się geniuszem politycznym swojej ery, może nawet lepszym niż Aleksander, i dlatego zachował przewagę nad większością tych hord. Tak było aż do tej pory.
Splock był innego zdania.
- To nie skończy się dobrze dla Cezara, kapitanie. Ani dla nas.
- Jesteś negatywnym, starym, spiczastouchym sukinsynem, panie Splock, ale tę sytuację oceniłeś precyzyjnie.
- Dziękuję. Nie ulegam emocjom, tak więc ani pańskie pochwały, ani obelgi nic dla mnie nie znaczą. Ale mimo to dziękuję za szacunek dla mego intelektu, natomiast z pogardą, gdybym miał uczucia, żeby okazać pogardę, ignoruję pańską głupią uwagę o moich uszach.
- Co robimy? - zapytał Bill, cofając się powoli przed nadciągającą armią. Odpowiedziało mu tylko milczenie.
Gdy tak patrzyli z więcej niż umiarkowanym zainteresowaniem, siły Dżyngis-chana zbliżały się na swych pancernych jakach. Żołnierze nieśli groźne włócznie i wielki wybór broni wszelkiego rodzaju. Mieli wielkie bębny, przytroczone po jednym do każdego końskiego boku. Walili w nie trupio bladzi wojownicy, zaś inni, jeszcze bardziej trupio bladzi, dęli w trąby i wyli w wysoce nieprzyjemny azjatycki sposób. Armie ruszyły do ataku wzdłuż brzegu Tybru, rozciągając, jak okiem strzelił, swe zwarte szeregi. Rzymskie oddziały wyglądały odważnie, lecz nerwowo, jak ludzie, którzy podstępnie zostali wciągnięci w niezawinione przez siebie kłopoty. Niektórzy, stojący na przedzie, cofali się już przed wszelkim kontaktem z tymi wrzeszczącymi, wyszczerzonymi diabłami na koniach i wielbłądach, z dziwną bronią i duszami żądnymi grabieży i mordu. Po ich nie mytych ciałach i długich brudnych włosach pełzały wszy, gnidy, a może nawet mendy i pająki.
- To nie fair - powiedział Dirk. - Dżyngis-chan nie należy nawet do tego okresu. Skąd tu się wzięli Hunowie?
- To - powiedział Splock - jest mniej ważne niż to, co mamy z nimi zrobić.
- Jakieś pomysły? - zapytał Dirk.
- Jedną chwilę - powiedział Splock. - Myślę lub też raczej, zważywszy, że myśl ma szybkość światła, przeglądam myśli, które pojawiły się właśnie, gdy powstał ten problem.
- I? - zachęcił go Dirk.
- Mam pomysł - powiedział Splock. - To zaledwie cień szansy, ale być może uda nam się to przeprowadzić. Kapitanie, niech pan powstrzymuje ich tak długo, jak tylko możliwe. Bill, chodź ze mną.
- A ja? - krzyknęła przenikliwie Illyria-cum-Chinger, gdy prawie jej nie rozdeptali. - Moglibyście okazać mi choć trochę uwagi.
- Oczywiście,  no  pewnie,  nie  zapomnieliśmy o tobie - powiedział Bill, uświadamiając sobie, że o niej zapomnieli. - Trzymaj się kapitana. Miej go na oku. Niedługo wrócimy. Mam nadzieję. - Spojrzał podejrzliwie na Splocka. - Dokąd idziemy?
- Idziemy, aby ocalić Ziemię, taką, jaką znamy. - Splock wziął Billa pod ramię, a wolną ręką zaczai nastawiać miniaturową tablicę kontrolną przy swoim pasie. Rozległ się odgłos piorunu, zamigotały światła licznych błyskawic. Bill nie miał nawet czasu, żeby porządnie odetchnąć. Poczuł nagle, że przestrzeń i czas wokół niego zniknęły. Jego ciało owiał mroźny wiatr i czuł, że jest unoszony i niesiony przez potężny wicher, który nie był niczym innym jak samym wiatrem czasu.
Po okresie wirujących dźwięków, błyskających świateł i niesamowitych zapachów Bill stwierdził, że stoi na jakiejś jałowej równinie, choć być może była to pustynia. Bill nie był całkiem pewien. Było to zabarwione na brązowo i składało się głównie ze żwiru, z kilkoma większymi kamieniami dla śmiechu wartego urozmaicenia. Tu i tam widniało parę rozwłóczonych kolczastych krzewów, ledwie utrzymujących się przy życiu w tym suchym, wypalonym miejscu. Splock stał obok niego, sprawdzając coś na małej mapie, którą wyjął z torby u pasa.
- To powinno być to miejsce - powiedział Splock, marszcząc brwi i ruszając uszami. - Chyba że ta mapa jest nieaktualna. Prądy czasowe zmieniają się niepostrzeżenie, więc nie zawsze można mieć pewność...
Gdzieś za nimi rozległo się głośne ryczenie. Bill podskoczył do góry i okręcił się, sięgając za broń, której nie przypiął sobie do pasa.
Splock odwrócił się wolniej, jak przystało komuś o takim intelekcie.
- To tylko wielbłądnicy - uspokajał Splock.
- Aha! - rzekł Bill. - Wielbłądnicy. Oczywiście. Przedtem o nich nie wspomniałeś.
- Nie uważałem tego za konieczne - wyjaśnił Splock. - Sądziłem, że przynajmniej tyle możesz się sam domyślić.
Bill powstrzymał się i nie odpowiedział, że brakowało mu przesłanek. Splock był jednym z tych bardzo inteligentnych ludzi, którzy zawsze mają na wszystko odpowiedź, a ich wyjaśnienia sprawiają, że czujesz się jeszcze głupszy niż naprawdę jesteś. A przynajmniej odnosisz takie wrażenie.
Dwaj wielbłądnicy dosiadający wysokich dromaderów czekali cierpliwie. Wreszcie jeden z nich zwrócił się do Splocka w dziwnym języku, który po krótkiej chwili guzdraniny został przełożony na angielski przez tłumacza Billa.
- Pozdrowienia, efendi.
- Pozdrowienia - powiedział Splock. - Proszę, bądźcie tak dobrzy i zaprowadźcie nas do waszego przywódcy.
Poganiacze wielbłądów zaczęli trajkotać między sobą w języku, a może raczej dialekcie, którego komputer Billa nie miał w swoim repertuarze. Czymkolwiek to było, Splock był z tym obeznany i włączył się do rozmowy kilkoma dobrze dobranymi słowami, które sprawiły, że wielbłądnicy zaśmiali się w sposób nie pozbawiony zakłopotania i szacunku.
- Co im powiedziałeś? - zapytał Bill.
- Taki żart. Wiele traci w tłumaczeniu.
- Pomimo to opowiedz - poprosił Bill.
- Powiedziałem im: "Oby szlaki waszych wielbłądów nie wiodły nigdy przez posępne moczary prowadzące do stygijskich ciemności".
- I oni się śmiali?
- Oczywiście. Zamiast moczarów posłużyłem się wariantem, który w tłumaczeniu brzmi tak: "Oby twoja kość ogonowa nie cierpiała nigdy licznych zniewag, będąc kopana wokół oazy przez osobistą straż sułtana". Przykład zręcznej żonglerki lingwistycznej, o ile wolno mi tak o sobie powiedzieć.
Wielbłądnicy zakończyli pełną podniecenia paplaninę między sobą. Starszy z nich, z krótką czarną brodą i wyłupiastymi ciemnymi oczami, powiedział:
- Siadajcie za nami. Zabierzemy was do szefa. Usiedli za poganiaczami wielbłądów i ruszyli naprzód. Billowi wydawało się najpierw, że kierują się w stronę odległych gór. Ale wkrótce dostrzegł daleko przed sobą jakiś czworoboczny kształt, umocnienia i wieże.
- Co to za miejsce? - zapytał Bill.
- Przed nami Kartagina - powiedział Splock.
- Słyszałeś o Kartaginie, prawda?
- Miasto, skąd pochodził Hannibal?
- Trafiłeś za pierwszym razem - powiedział Splock.
- Dlaczego tam jedziemy?
- Ponieważ - wyjaśnił Splock z wielką cierpliwością - zamierzam złożyć Hannibalowi propozycję nie do odrzucenia. A przynajmniej mam nadzieję, że nie będzie mógł jej odrzucić.
21
- Słonie - powiedział Hannibal.
- One stały się moją zgubą. Czy plóbowaliście kiedyś w styczniu w Alpach uzupełnić paliwo szwadlonowi słoni?
- To musi być trudne - stwierdził Bill. Z zainteresowaniem odnotował fakt, że Hannibal mówił po punicku z lekkim południowym akcentem, było to prawdziwe seplenienie typowe dla południowych rubieży. Fakt ten rzucił nowe światło na sławnego człowieka, choć Bill nie był pewien, co to oznacza. Nie wiedział tego także tłumacz, który odkrył to absolutne nudziarstwo.
- Już to wszystko miałem - opowiadał Hannibal. - Rzym był tak blisko, pławię już do mnie należał. Czułem jego smak. Smakował laczej potem spod pachy i czosnkiem. Zwycięstwo w zasięgu lęki! I wtedy ten przeklęty Fabisz Kunktatol położył kles moim marzeniom tą swoją taktyką opóźniającą. Do tej poly nocne stalcia wojsk i inne tego typu podchody uważane były za przejaw ignolancji. Cóż, nie ma sensu płakać nad lozlanym kwasem. A telaz - czego chcecie, dziwnie wyglądający balbarzyńcy? Mówcie plędko albo wypluję z was wnętrzności.
- Jesteśmy tu po to, by dać ci inną możliwość - wyjaśnił bardzo szybko Splock.
Hannibal był wysokim, dobrze zbudowanym mężczyzną. Miał na sobie lśniący pancerz oraz błyszczący hełm z mosiądzu i brązu. W tej chwili znajdowali się w sali przyjęć Hannibala. Tak naprawdę nie była to główna sala przyjęć. Hannibal został pokonany i dlatego nie pozwalano mu korzystać z sali głównej. Była to mała sala przyjęć, położona na uboczu, której mogli używać generałowie nie odnoszący sukcesów. Stał tu kredens, na którym rozłożono słodycze, gołębie języczki w auszpiku, smażone myszy i inne rzeczy w tym stylu wraz z dzbanami wina zaprawionego smołą. Bill zdążył już podejść do kredensu, ponieważ Splock wyraźnie dobrze dawał sobie radę z tą częścią rozmowy. Były tam małe garnuszki spoczywające w drucianych kołyskach nad podgrzewaczami z płonącą oliwą. Bill spróbował zawartości jednego z nich. Smakowała jak ostro przyprawione kozie bobki i prawdopodobnie nimi była. Wypluł to, co wziął do ust.
- Czy mógłbym spróbować? - zapytał Hannibala, wskazując dzbany z winem.
- Nie klępuj się - zachęcał Hannibal. - To w wielkim dzbanie na samym końcu jest nie najgolsze. Nie ma w nim smoły jak w innych.
Bill spróbował, posmakował, spodobało mu się, pociągnął jeszcze łyk.
- O kurczę! Co to takiego? - zapytał.
- Palmowa whiskey. Lobią ją tylko na Szkockim Pogórzu Kaltaginy. Za pomocą supel tajnej metody zwanej destylacją.
- Wspaniała. - Bill ponownie przepłukał sobie gardło.
Hannibal wrócił do rozmowy ze Splockiem. Prowadzili ją przyciszonymi głosami, ale Bill i tak nie był nią zbytnio zainteresowany. Jego uwagę pochłonęła całkowicie palmowa whisky, która szybko niszczyła mu korę mózgową. Skubnął trochę obrzydliwego jedzenia, które, co było złym znakiem, zaczynało smakować mu coraz bardziej, i wychylił kolejną porcję trunku. W tym momencie życie nie wydawało się takie złe. Było zamglone, ale niezłe. Rzeczy zaczęły wyglądać jeszcze lepiej, gdy w odpowiedzi na niewidzialny sygnał, choć być może była to zwykła pora występów, przez drzwi wykończone łukiem weszła trupa tancerek, którym towarzyszyło trzech muzyków, ich instrumenty z tykw i kocich jelit wydawały się skomplikowane.
- Hej! - rozochocił się Bill. - Coraz bardziej mi się to podoba!
Tancerki popatrzyły w stronę Hannibala, ale on był pogrążony w konwersacji ze Splockiem i odpędził je machnięciem ręki. Odwróciły się więc do Billa, ustawiły w rzędzie i zaczęły tańczyć. Były to najlepsze tancerki z możliwych, wysokie, szerokie w biodrach, piersiaste, o nogach bez końca. Całkowicie w typie Billa. Tańczyły dla niego, wykonując wiele uwodzicielskich gestów, jedna po drugiej zdejmowała szal, jednocześnie potrącając Billa i ocierając się o niego; muzycy szczerzyli zęby, bębniąc i rzępoląc na dziwnych instrumentach; napięcie narastało, więc Bill zapytał najbliższą tancerkę, co robi po przedstawieniu, ale ona nie rozumiała po punicku.
Taniec trwał jeszcze przez jakiś czas, stał się jednak nudniejszy, odkąd dziewczęta zarzuciły znowu szale, zauważywszy wrażenie, jakie wywarły na Billu. Dla niego trwał dość długo, by zdążył upić się przyjemnie palmową whisky i poparzyć usta małymi zielonymi papryczkami, jakie bezwiednie zajadał. Miał właśnie zapytać muzyków, czy nie znają kilku starych piosenek, których nauczył się jako chłopiec, lecz nim zdążył to zrobić, Hannibal i Splock osiągnęli jakiś rodzaj porozumienia. Uścisnęli sobie ręce, wstali i podeszli do Billa. Hannibal dał znak. Muzycy i tancerki spakowali się i szybko wyszli.
- A więc wszystko zostało ustalone - powiedział Splock. - Hannibal wyruszy nam na pomoc osobiście. Przyprowadzi pięć szwadronów słoni szturmowych. Zapewniłem go, że zajmiemy się ich obsługą we wszystkich szczegółach.
- To świetnie - powiedział Bill z pewnym trudem. Czuł, jakby jego język był ubrany w skafander kosmiczny. - To  chyba  nie  było  takie  trudne, żmudne, złudne, brudne.
- Nie, byłem pewien, że Hannibal zechce ponownie zmierzyć się z Rzymianami. Jest tylko jeden maleńki warunek, na jaki musiałem się zgodzić..
- Co to takiego? - zapytał Bill. Splock zawahał się.
- Boję się, że może ci się to nie spodobać. Ale jesteś tak pijany, że wątpię, czy zauważysz. A powiedziałeś, że zrobisz wszystko, co będziesz mógł, żeby pomóc.
- C... c... co to jest?
- Kartagińczycy mają niezwykle interesujący zwyczaj. Pomoc sojusznikom uzależniona jest od tego, czy jakiś bohater z szeregów, powiedzmy sojuszniczych, zgodzi się spotkać z kartagińskim czempionem.
- A k... k... kto... t... to taki? - Bill mówił niewyraźnie, ledwie świadomy powagi słów Splocka.
- Słowo, jakiego użył, było mi zupełnie nie znane. Nie powiem ci kogo, czy też co oznacza.
- Chcesz powiedzieć, że to nie jest człowiek... że może... jakieś  zwierzę? - Bill  szybko zamrugał oczami, gdy część mglistego znaczenia przesączyła się przez jego przeładowane alkoholem synapsy.
Splock skinął głową.
- To są właśnie te problemy, z jakimi spotykasz się, przybywając do antycznego świata. Nie przejmuj się, dobrze wyszkolony kawalerzysta, taki jak ty, powienien z tym sobie szybko poradzić, czymkolwiek by to nie było.
- Co się stanie, jeżeli przegram? - zapytał Bill trzeźwiejąc w dość szybkim tempie.
- Nie martw się o to. Hannibal zgodził się pomóc, nawet jeśli zostaniesz zabity.
- Ach tak, to cudownie. - Trzeźwość wróciła natychmiast. - Splock, ty sukinsynu ze spiczastymi uszami, w co ty mnie wrobiłeś? Nawet nie mam przy sobie żadnej broni.
- Umiejętność improwizacji - powiedział Splock - jest pierwszą zaletą dobrze wyszkolonego żołnierza. Dałbyś sobie spokój z obelgami na temat uszu.
- Chodźcie - zapraszał Hannibal, przerywając ich przyjacielską pogawędkę - walka winna odbyć się natychmiast.
Bill sięgnął po palmową whisky, ale zmienił decyzję. W rzeczywistości był absolutnie trzeźwy, co w jego przypadku było dość nietypowe, i tego żałował.
22
Opowiedzmy o miejscu, gdzie Kartagińczycy odbywali swoje turnieje.
Znajdowało się ono w części miasta znanej jako Święta Enklawa - był to przysadzisty czarny budynek, w którego wnętrzu mieścił się ogromny amfiteatr z dachem otwartym na oślepiające afrykańskie słońce. Jak na corridzie były tu miejsca słoneczne i ocienione, które sprzedawano za inną cenę. Każdy posiadacz loży miał glinianą skorupkę pokrytą dziwnymi znakami. Posiadacze karnetów na cały sezon musieli mieć ze sobą człowieka, który dźwigał masywną glinianą tablicę z wypisanymi na niej datami przedstawień i numerem miejsca patrona. Gdy nie było walk w Czarnym Teatrze, jak nazywali go miejscowi, odbywały się balety, festiwale muzyczne, uroczystości defloracyjne i inne ceremonie ku chwale lokalnych bóstw, nabijające kiesę kapłanom.
Arena była okrągła, z obu stron wznosiły się strome rzędy siedzeń. Trybuny były już w połowie wypełnione, a jeszcze więcej ludzi wlewało się przez wejścia wycięte w bazaltowych murach. Podłogę areny wysypano piaskiem. Był jasnożółty, kontrastował z czarnymi murami i wesołymi barwnymi chorągiewkami, które powiewały z czterech wysokich masztów. Sprzedawcy w długich szarych chałatach dreptali w górę i w dół po schodach, sprzedając sfermentowane kobyle mleko, którego smak był równie okropny jak nazwa, wiewiórcze kiełbaski i inne miejscowe przysmaki. Grupa akrobatów znajdowała się już na podłodze areny, a pewien aktor komiczny w masce satyra i z trzystopowym penisem naprawdę rozgrzewał publiczność.
W pieczarach pod areną Bill kłócił się ze Splockiem.
- Nie wyjdę tam - oponował Bill - bez broni. - Bill odmówił włożenia specjalnego kostiumu gladiatora. Nie zaakceptował również niczego z broni siecznej, jaką rozłożono przed nim na stole.
- Ten mógłby się nadać doskonale - stwierdził Splock, próbując paznokciem ostrze jednego z mieczy. - Nie jestem w stanie zrozumieć, na czym polega trudność.
- Na tym, że w ogóle nie znam się na mieczach - wściekał się Bill. - Chcę mieć broń palną.
- Ale ci ludzie nie mają broni palnej.
- Wiem. Dlatego chcę ją mieć.
- To nie byłoby po sportowemu - tłumaczył Splock.
- Sport! - wrzasnął Bill. - Te dranie chcą mnie zabić! Po czyjej ty w końcu jesteś stronie?
- Służę prawdzie, bez emocji i na zimno. Zresztą nie mam broni.
- Coś jednak masz, prawda?
- Niezupełnie. Tylko to pióro laserowe. Ale to się nie nadaje...
- Dawaj! - powiedział Bill, chwytając pióro. - Jaki zasięg?
- Około dziesięciu stóp. Trzy metry, chcąc być dokładnym. Z tej odległości może wypalić dziurę w dwu-calowej płycie stalowej. Ale Bill, muszę ci powiedzieć...
W tym momencie do sali wszedł Hannibal z dwoma strażnikami.
- No? - zapytał. - Czy człowiek z przyszłości jest gotów?
- Gotów - odpowiedział Bill, wkładając pióro do kieszeni pod chlebakiem i zaciągając suwak.
- Ale ty nie masz ani miecza, ani włóczni!
- Zgadza się. Podaj mi tylko jeden z tych sztyletów. Ten mały, o właśnie.
- Stlaż, odplowadzić go na alenę.
Bill wyszedł na słońce, mając po obu stronach strażników. Kiedy tłum zobaczył, jak idzie, powłócząc nogami, mrużąc oczy od światła i czyszcząc sobie paznokcie małym sztylecikiem, zakłady na Billa spadły z dziesięciu do jednego, do stu do jednego.
- Radzę ci też trochę postawić - zawołał Bill do Splocka.
- Bill! - krzyknął Splock. - Jest coś, o czym muszę ci powiedzieć! To pióro laserowe...
- Nie zamierzam ci go oddać - powiedział mu Bill.
- Bill, ono jest wyładowane! Nie ma w nim wcale prądu! A nie dość, że nie ma w nim energii, to jeszcze przecieka. Chciałem je naprawić u pierwszego Hoffritza, jakiego będziemy mijać.
- Nie możesz mi tego zrobić! - wrzasnął Bill. Ale teraz był sam pośrodku areny. Tłum zamilkł.
Nie było słychać żadnego dźwięku z wyjątkiem cichego szelestu pod jego bluzą.
Bill rozpiął bluzę. Chinger wystawił swoją małą zieloną główkę.
- Zawsze z tobą, Bill - powiedziała jaszczurka.
- Z kim mówię?
- Oczywiście z komputerem.
- Zabijesz to, co wyjdzie, prawda, komputerze?
- Niestety, Bill, w mojej obecnej formie nie jestem w stanie przeprowadzić żadnej akcji. Ale będę wszystko obserwować i złożę sprawozdanie z tej walki twojej najbliższej rodzinie.
Właśnie wtedy otwarły się żelazne wrota w ścianie areny. Kiedy Bill patrzył z opadłą szczęką, zaczęło coś wyłazić.
23
Była to naprawdę dziwnie wyglądająca bestia. Bill wziął ją najpierw mylnie za lwa, ponieważ pierwszą rzeczą, na jaką popatrzył, była głowa. Głowa była wyraźnie lwia, miała obfitą brunatną grzywę, duże żółte oczy w kształcie migdałów i spojrzenie pełne sennego okrucieństwa, które jest typowe dla lwów, przynajmniej w Kartaginie. Ale potem zauważył, że ciało bestii jest grube jak beczka i zwęża się aż do wąskiego, pokrytego łuską ogona. Pomyślał więc, że jest to wąż z głową lwa, ale wtedy zauważył ostre kopytka, zupełnie takie same jak kopyta kóz, które pamiętał z domu.
- No cóż, klnę się na moją elektroniczną duszę - powiedział komputer piskliwym głosem jaszczurki, ponieważ oczywiście posługiwał się ciałem Chingera jako środkiem komunikacji. - Uważam, że patrzymy na chimerę! Studiując historię rasy ludzkiej, a jest to historia podłości, natrafiłem na wzmianki o tym stworze; uważanym zawsze za mitologiczny-Sądzono od dawna, że bestie te są tylko wymysłami starożytnej wyobraźni. Oto widzimy, że istaniały naprawdę. A jeśli się nie mylę, ten stwór dyszy ogniem, dokładnie tak, jak to powiedział Pliniusz.
- Zrób coś! - krzyknął Bill.
- Ale jak? - głośno myślał komputer. - W tym świecie jestem tylko pozbawioną ciała inteligencją.
- Więc wynoś się z tego Chingera i pozwól wrócić Illyrii!
- Co może wiedzieć o chimerach wiejska dziewczyna z Tsurisu? -  zapytał komputer.
- Nieważne! Po prostu zrób to!
Komputer musiał to zrobić, ponieważ w chwilę później Bill usłyszał głos Illyrii, nie do pomylenia nawet gdy przechodził przez krtań, miękkie podniebienie i niezwykłe uzębienie Chingera.
- Bill! Jestem tutaj!
Ta rozmowa toczyła się dość szybko, choć niektóre fragmenty trzeba było powtarzać, ponieważ w hałasie tłumu trudno było wychwycić co bardziej delikatne odcienie dyskursu. Podczas tego kolokwium chimera nie pozostała bez ruchu. Straszliwa bestia grzebała najpierw łapami w ziemi, skrobiąc piasek i znacząc bazaltową podłogę areny trzycalowymi rowkami za każdym uderzeniem twardych jak diament kopyt. Potem, zauważywszy Billa, parsknęła podwójnym jasno-czerwonym płomieniem, zabarwionym u podstawy na niezdrową zieleń. Następnie, skupiając spojrzenie na Billu, zaczęła iść, potem biec, wreszcie kłusować, a w końcu galopować w kierunku nieustraszonego kawalerzysty, który miał na ramieniu coś jakby czteroręczną jaszczurkę.
- Illyrio! Zrób coś!
- Co ja mogę zrobić? - jęknęła nieszczęsna dziewczyna. - Jestem tylko malutkim, zielonym Chingerem! Aczkolwiek ciężki Chinger z planety o 10G...
- Zamknij się! - polecił jej Bill w okrzyku pełnym rozpaczy. - Czy nie masz mocy przejmowania umysłów innych stworzeń? Czy to nie jest tsurisjańska specjalność?
- Ależ oczywiście! Co za sprytny pomysł! Więc chcesz, żebym opanowała tę chimerę?
- I to szybko - powiedział Bill, biegnąc już teraz całym pędem. Chimera podążała za nim, dysząc ogniem i prędko zmniejszając dystans.
- Naprawdę nie jestem pewna, czy potrafię przejąć mózg mitycznej bestii - wahała się Illyria.
- Komputer powiedział, że ona rzeczywiście istnieje! - dyszał Bill, uskakując przed stającym nad nim dęba kozo-lwo-wężem, gotowym do uderzenia w dół kłami, z których kapała zielona trucizna.
- Bill, jest coś, o czym jeszcze nie miałam ci okazji powiedzieć...
- Wskakuj do tej chimery! - ryknął Bill.
- Tak, kochanie - powiedziała Illyria. W następnym ułamku sekundy chimera zatrzymała się w pół lotu i padła Billowi do nóg. Wywróciła oczy do góry i wysunęła długi rozwidlony język, by polizać jego stopy.
- Czy dobrze to robię? - zapytała Illyria przez gardło, język i miękkie podniebienie chimery.
- Świetnie - powiedział Bill. - Tylko nie przesadzaj.
A tłum oczywiście oszalał.
24
Triumf Billa był całkowity, aczkolwiek pojawiła się pewna komplikacja. Po gratulacjach z powodu poskromienia chimery rozległy się gardłowe okrzyki: "Zabij! Zabij! Chcemy zobaczyć zieloną krew!" I inne w tym guście. Jak również: "Zostawcie dla mnie trochę schabu!" Bill uświadomił sobie, że oczekuje się od niego, by zarżnął heraldyczną bestię. Obowiązującym w takich przypadkach zwyczajem jest podejmowanie wszystkich obecnych pieczonymi stekami z zabitej chimery i innymi smacznymi kąskami. Mięso smakuje jak kombinacja kozy, węża i lwa, lecz ma także leciutki posmak indyka, chociaż nikt nie wie, skąd się to bierze. Inną zaletą steków z chimery jest to, że bestia, będąc stworem dyszącym płomieniami, umożliwia przyrządzanie steków we własnym żarze wewnętrznym, o ile, oczywiście, zrobi się to w ciągu pierwszych dwóch godzin od jej uśmiercenia.
- Nie ma mowy - powiedział Bill. - Nie ma mowy.
Jego punkt widzenia nie spotkał się z uznaniem. Wyjaśnił mu to starannie marszałek dworu Hannibala - tłuste i grube indywiduum - który bez przerwy zacierał ręce, a gdy myślał, że nikt nie widzi, szczypał się w bladożółte policzki, by nadać im trochę koloru.
- Nie - powiedział Bill - nie możecie mieć chimery. Nie ma mowy. To moja chimera.
- Ależ panie, jest zwyczajem, że zwycięzca poświęca chimerę dla dobra publicznego. Tak robią wszyscy zwycięzcy. Jest faktem, że chimery stały się rzadkie w tych stronach.
- To jeszcze jeden powód - upierał się Bill - żeby tej nie składać w ofierze.
- Chimera musi zostać zabita - nastawał marszałek. - W przeciwnym wypadku nastąpi dziesięć złych lat, a to jest ostatnia rzecz, jakiej potrzebuje Kartagina.
- Nie zabiję chimery i tyle.
- Omówię to z Hannibalem i Miejską Radą Starców - zdecydował marszałek. - Będą musieli podjąć ostateczną decyzję.
- Dla mnie bomba - zgodził się Bill. - A jak będziesz stąd wychodził, powiedz Splockowi, że muszę się z nim zaraz zobaczyć.
- Niemożliwe - powiedział marszałek, zacierając ręce. - On wrócił do swojego własnego czasu. Zostawił to dla pana.
Zostawił Billowi notatkę, po czym wyszedł, kłaniając się nisko i uśmiechając poprzez zwały tłuszczu. Bill otworzył notatkę i przeczytał:
Gratulacje z powodu dobrze zasłużonego zwycięstwa. Musiałem wrócić, żeby wprowadzić Dirka w tę sprawę. Powiedz Hannibalowi, żeby zgromadził siły; wrócimy z odpowiednim transportem.
- Cholerna notatka - zaklął Bill. - Właśnie kiedy jest mi potrzebny. Dlaczego nie zatelefonował?
- Dlatego, że jeszcze nie wynaleziono telefonu - powiedział Illyria w chimerze.
- Wiem o tym. Ale nie wynaleziono także podróży w czasie, a on to robi.
- Och, Bill, co my poczniemy? - martwiła się Illyria-chimera.
- Czy nie mogłabyś przejąć na chwilę jakiegoś innego ciała? W ten sposób moglibyśmy oddać im chimerę, a sami się stąd wynieść.
- Mówiłam ci, że mam kłopoty z kontrolowaniem bestii  mitologicznych - wyjaśniła  Illyria. - Ta była niełatwa do przyjęcia. Naprawdę bardzo trudno będzie się z niej wydostać. Bill, kochanie, żeby to zrobić, potrzebuję odpowiedniego, gościnnego ciała.
- Gdzie można by je znaleźć? Co sądzisz o jednej z tych tancerek, które widzieliśmy wcześniej? Ta pierwsza z lewej strony była chyba całkiem zdrowa, mimo swojego bardzo pulchnego wyglądu. - Bill przerwał, zauważywszy zmarszczkę przekreślającą lwią twarz chimery.
- Ona się w ogóle nie nadaje - powiedziała Illyria. - Przede wszystkim, dlatego że jesteś nią zainteresowany. Nie będę brała udziału w perwersji.
- O czym ty mówisz, jakiej perwersji? - zapytał Bill. - Ona będzie tobą.
- Albo ja nią - powiedziała Illyria. - To by ci idealnie odpowiadało, prawda?
- Illyrio! Nigdy nie słyszałem, żebyś mówiła w ten sposób.
- Och, Bill, nie chcę wyglądać na zazdrośnicę. Ja po prostu oszalałam na twoim punkcie. Ty i ta twoja kochana stopa aligatora o błyszczących szponach. To jedna z tych małych rzeczy, które przemawiają do kobiecej wyobraźni. Ale nawet gdybym chciała, nie mogłabym przejąć twojej uroczej tancereczki. Odpowiedniego gospodarza można znaleźć tylko na mojej własnej planecie, w moim własnym czasie. Proszę, nie pozwól im mnie zabić!
- Zabiją  cię  nad  moim  martwym  ciałem - oświadczył Bill z galanterią.
- Wolałabym, żeby tego w ogóle nie zrobili.
- To właśnie miałem na myśli. Chodź, Illyrio, lepiej się stąd zbierajmy.
- Może oni się rozmyślą? - zapytała Illyria z nadzieją w głosie.
- Wątpię - odpowiedział Bill. Usłyszał odgłos maszerujących i odwrócił się, by zobaczyć oddział złożony z około dziesięciu kartagińskich ciężkozbrojnych żołnierzy z Hannibalem we własnej osobie na czele - wyglądali ponuro i stanowczo, jak ludzie, którzy za chwilę zabiją chimerę.
- Chodź - rozkazał Bill, chwytając Illyrię za lwią krezę i ciągnąc ją do wyjścia.
- Idę. Ale dokąd idziemy?
- Byle jak najdalej stąd! - zawołał, decydując się na ucieczkę. Wybiegli z wyjścia i przecięli ruchliwą ulicę, lawirując pomiędzy przechodniami i końmi, a oddział następował im na pięty. Wpadli do jakiegoś wysokiego budynku i zaczęli, sapiąc i dysząc, wspinać się po schodach. Za sobą, w niższej części budynku, słyszeli żołnierzy, którzy wchodzili już na schody równym odmierzonym krokiem. Dotarli na najwyższe piętro, które wydało im się bardzo interesujące. Zwłaszcza dlatego że wszystkie drzwi były zamknięte.
- Hik! - zabulgotał Bill. - Jesteśmy w pułapce jak szczury.
- Nie poddawaj się, Bill! Spróbuj przez okno - poradziła Illyria.
Bill otworzył okno i spojrzał na opadającą w dół ścianę. Potem na rynny. Wychylił się i wypróbował najbliższą, biegnącą pod oknem. Wyglądały dość solidnie; były zrobione z brązu grubości cala, przytwierdzono je do ściany budynku ciężkimi miedzianymi nitami. W tamtych czasach naprawdę znano się na budownictwie.
- Wchodzimy na dach - zdecydował Bill i zaczął się wspinać.
- Ach, kochanie - westchnęła Illyria, zatrzymując się niepewnie w oknie. - Ja chyba nie potrafię się wspinać. Widzisz, mam kopyta.
- Ale masz również ciało węża. Tu chodzi o twoje życie, Illyrio, pełznij!
Odważna dziewczyna z Tsurisu w mitologicznym przebraniu wychyliła się z okna i owinęła ogon wokół nitu umieszczonego w odległości około pięciu stóp. Drżąca, lecz dzielna poszła za Billem na dach.
25
Dachy Kartaginy stanowiły różnobarwną mozaikę kątów i poziomów. Prażyło gorące afrykańskie słońce, ponieważ było lato i zimne afrykańskie słońce udało się do podziemnego świata, by odpocząć i odzyskać dawną siłę, a przynajmniej tak utrzymywały starożytne kroniki tego miasta. Bill pędził przez szczyty dachów, wdrapywał się na wyższe poziomy i zeskakiwał na niższe. Za nim, poruszając się niezdarnie w ciężkich zbrojach, podążali żołnierze z gotowymi do ciosu włóczniami. Gdy Bill pędził tak, mając tuż za sobą wspierającą go Illyrię, poczuł łaskotanie pod bluzą w okolicy żeber. Uświadomił sobie, że jest to chingerska jaszczurka, która poprzednio była Illyrią.
- Czy możesz wrócić do Chingera? - zapytał Bill. Każdy oddech był sprawiającym ból sapnięciem.
- Zapomniałam o Chingerze! Nie wiem, ale mogę spróbować!
- Najlepiej od razu - nakazał Bill, ponieważ niektórzy żołnierze rozpięli ciężkie zbroje i doganiali go, posuwając się coraz szybciej. A przed sobą, dokładnie tam gdzie zmierzali, Bill ujrzał wysoką ścianę z polerowanego marmuru. Teatr Dionizosa. Na jego drodze stanął więc bóg rozpusty.
- Illyrio, teraz! - krzyknął Bill.
- Chwileczkę - powiedział Chinger. - Jest tu coś, co powinnam wyjaśnić. Tu Illyrią, mówię do ciebie z tego obcego Chingera. Tutaj jest trochę dziwnie. Co to? Nie, to niemożliwe. Och, Bill, nigdy nie zgadniesz, co się stało.
- Więc mi powiedz - sapnął Bill. Żołnierze Przyparli go do ściany. Chimera rozglądała się dookoła mętnym wzrokiem, nie mogąc się przyzwyczaić do przebywania znowu we własnym ciele. Tymczasem Chinger zwiotczał, a jego oczy zrobiły się szklane. Był wciąż żywy, ale w stanie półśpiączki - czy też może całkowitej śpiączki, trudno było powiedzieć.
- Illyrio, mów do mnie!
Uśpiona jaszczurka nie odpowiadała, leżała spokojnie z czterema łapkami skrzyżowanymi na zielonej piersi.
Jeden z żołnierzy dźgnął Billa włócznią. Inni byli coraz bliżej. I w tym momencie chimera, uwolniona spod kontroli Illyrii, stała się groźną i niebezpieczną bestią. Smoczym zwyczajem zionęła rozdwojonym językiem płomienia i stopiła kilka tarcz. Potem odwróciła się, by zaatakować Billa.
- W porządku - krzyknął Bill. - Zabijcie ją, skoro tak wam na tym zależy.
Dla Billa był to trudny moment. Żołnierze musieli sami bronić się przed gwałtownym atakiem chimery, która wróciła do 'siebie pełna mitologicznej furii. Atakowała w sposób nie oglądany od czasów Homera, a nacierając, wydawała głośne beczenie, podobne do koziego. Te odbierające odwagę odgłosy osiągały skalę ultradźwięków, powodując zdenerwowanie żołnierzy i sprawiając, że ich miecze grzechotały o tarcze. Chinger otworzył oczy, spojrzał na to wszystko, co się działo, i pierzchnął w bezpieczne schronienie pod koszulą Billa, szukając niebiańskiego zacisza jego lewej pachy, gdzie, jak wiedział, nie mogła go spotkać żadna krzywda. Żołnierzom udało się w końcu przyszpilić chimerę ostrymi włóczniami do drewnianych desek dachu. Dźwięki wydawane przez chimerę podwoiły się, gdy stwierdziła, że jest ranna. Na niebie pojawiły się czarne punkty i szybko zmieniły się w długonose kobiety o nagich piersiach i skrzydłach nietoperzy. Były to Harpie, przywołane tu ze swojej mitologicznej drzemki krzykami zranionej, baśniowej koleżanki. Spadły na żołnierzy, których szeregi właśnie podwoiły się dzięki przybyciu podwójnego plutonu Waregów przysłanych, o czym Bill dowiedział się później, przez Splocka, który przewidział tę sytuację i zdecydował się na powrót do przyszłości w celu uzyskania pomocy. Waregowie byli szwedzkimi Rosjanami albo rosyjskimi Szwedami, w zależności od tego czyją książkę do historii akurat czytałeś, i mieli dokładnie gdzieś straszydła z bezpłodnej grecko-rzymskiej mitologii. Walili dookoła potężnymi ciosami, zakreślając długimi toporami wojennymi świetliste kręgi i ścianając kartagińskich żołdaków, którzy nie zdążyli zejść im w porę z drogi.
- Dalej na nią, chłopcy! - krzyczał Bill, a wbudowany tłumacz przekładał jego słowa na środkowo-waregiański, czego żaden z tych wojowników nie rozumiał, ponieważ byli oni fińskimi Waregami z bagien wokół jeziora Uu. Podobał im się jednak dźwięk jego głosu i walili dookoła z nowym zapałem. Chimera została ostatecznie pokonana. Wydała z siebie ostatni wrzask, który wywołał w miejskich murach pomniejsze trzęsienie ziemi i wyzionęła ducha.
Jednakże nim zdążyli sobie pogratulować i puścić w obieg piwo, lunął deszcz, a w chwilę później nie wiadomo skąd zerwała się wściekła burza z gradobiciem i wiatrem o szybkości stu mil na godzinę. Było to, o czym Bill dowiedział się później, przybycie Tyfona, ducha huraganu. Harpie podwoiły swe ataki, balansując z lekkością na zawodzącym wietrze. One również były stworzeniami burzy. Kiedy się przybliżyły, Bill zobaczył ich twarze czarownic i uszy niedźwiedzi, ptasie ciała o długich haczykowatych szponach. Tak jak ptaki były bezwstydne, jeśli idzie o wydalanie, lecz podobnie do ludzi kierowały nim w sposób celowy. Waregowie dostali nudności, gdy wylał się na nich strumień ekskrementów.
Bill wyswobodził się z cuchnącej utarczki, szukając miejsca, do którego mógłby pobiec. Jedyna droga ze szczytu dachu - ta, którą tu przyszedł - była zatarasowana przez kartagińskich żołnierzy. Hannibal popędzał ich i wskazywał na niego. Bill podejrzewał, że stracił swój status gościa i rozejrzał się za inną drogą ucieczki. Wyrwał się spośród otaczających go walecznych wojowników i zadając potężne ciosy wielką szablą o szerokiej klindze, którą podniósł podczas walki, wyrąbał sobie drogę do przeciwległej ściany. Jednym szybkim spojrzeniem dostrzegł tam drabinę, po której można było zejść na drugą stronę. Była to stara, rachityczna drabina, ot kawałki bambusa związane winoroślą, ale musiała wystarczyć. Przełożył stopę na drugą stronę i zaczął schodzić.
Dokładnie w tym momencie zdarzyło się coś nowego.
26
Na początku nie było to nic więcej niż migotanie światła. Potem zmieniło się w rozżarzoną kulę o rozmiarach piłki lekarskiej lub nieco większą. Bill, zawieszony na chwiejnej drabinie z Chingerem wgryzającym mu się w ramię (później dowiedział się, że przyczyną była raczej panika niż zła wola), nie odniósł się uprzejmie do ognistej rzeczy, która spadła wprost na niego i zawisła tuż przed jego twarzą, zmieniając kolory i wydając z siebie męczące harmonie.
- Czego chcesz, do cholery? - warknął Bill z rozdrażnieniem. - Nie widzisz, że jestem zajęty, usiłując ocalić życie?
- Ty tylko słuchaj, pajacu. Mówienie biorę na siebie - powiedział chrapliwy głos, dochodzący z żarzącej się kuli. - A na wypadek, gdybyś nie zauważył, płyniesz w górę strumienia ze złamanym wiosłem. Chcesz, żeby cię podwieźć?
Kiedy indziej Bill mógłby odnieść się podejrzliwie do oferty pomocy ze strony lśniącej kuli z połyskliwej energii, która przypadkowo udawała się w tym samym kierunku. Ale w tej chwili nie był skłonny do czepiania się drobiazgów. Drabina zaczynała się już przewracać, podkopana przez święte termity Artemidy, którą Bill niechcący obraził, sugerując, że tancerka, służebnica bogini, została wyparta z jego serca przez Illyrię, cudzoziemkę i niewierzącą. Nie dość, że bambusowa drabina przewracała się, to jeszcze żołnierze przynieśli pod nią całą serię dużych drewnianych platform, najeżonych gwoździami z brązu powbijanymi na wylot. Wszyscy wołali do Billa:
- Skacz, skacz! - Było to żałosne widowisko i nie ma nic dziwnego w tym, że Kartagińczycy przestali istnieć jako naród, a uwiecznieni zostali tylko dzięki garści gorszących obyczajów.
- Tak! Nie wiem, kim jesteś - powiedział Bill - ale jeżeli mnie stąd zabierzesz, będę ci bardzo wdzięczny.
Kula rozszerzyła się gwałtownie, ogarniając Billa. Poczuł, że jego uchwyt na bambusowej drabinie rozluźnił się. Potem drabina upadła, a Bill przez jeden przerażający moment czuł, że i on spada, dopóki nie pochwyciła go osłaniająca energia, gdy kula ruszyła z wielką szybkością, zostawiając za sobą ponurych, nieprzyjemnych Kartagińczyków i ich przechodzone, wypożyczone od Greków bóstwa.
27
Kiedy wszystko się uspokoiło, Bill znalazł się wewnątrz małego, ale dobrze wyposażonego statku kosmicznego. Okazało się, że na pokładzie jest tylko jedna osoba: barczysty mężczyzna (przystojny, ale posępny jak ktoś, kto widział zbyt wiele ludzkich szaleństw) siedzący za pulpitem kontrolnym, w wielkim fotelu dowódcy z plakietką informującą: "Ham Duo - szeregowcy zatrzymują się tutaj".
- Komandorze Duo - zwrócił się Bill z wdzięcznością i zarazem bardzo oficjalnie. - Chciałbym panu podziękować za to, co pan dla mnie zrobił. Nie wiem, co bym począł, gdyby nie pańska interwencja w samą porę.
- Nie mnie dziękuj, do diabła - mruczał Duo niewyraźnie. - Pewnie, że od czasu, kiedy nie nastręcza to zbyt wielkich trudności, a ja jestem w odpowiednim nastroju, lubię ratować dziwne rozumne istoty, ale nie ma o co robić tyle hałasu. Wielu innych ludzi zrobiłoby to samo, gdyby miało moją odwagę i doświadczenie.
- Naprawdę to doceniam.
- Do  diabła - denerwował  się  Duo. - Nie zrobiłem tego dla ciebie, więc przestań się rozczulać.
- No to dla kogo pan to zrobił?
- Dla Bojowników o Wolność Ziemi. Dowiedziałem się, że im pomagasz na swój własny prostoduszny sposób i nie mogłem pozwolić, żebyś wpadł w łapy Imperium Zła.
- Nie wiedziałem, że Kartagińczycy mieli Imperium Zła - dziwił się Bill.
- Nie mieli. Imperium Zła rozwinęło techniki symulacji pozwalające im wypuszczać na każdego te mitologiczne stwory. Przyznasz, że musiałem położyć temu kres. Więc nie myśl, że zrobiłem to tylko dla ciebie.
- Przepraszam pana za to.
- Ta pomyłka jest chyba dość naturalna.
- Nie wiedziałem, że jest pan w stanie działać w przeszłości - powiedział Bill. - Jak pan to zrobił. "Inicjatywa" dostała się tutaj dzięki wprowadzeniu silników w oscylację.
- Wiem wszystko na ten temat - stwierdził Duo. - To głupia sztuczka. Będą musieli osadzić na nowo wszystkie sworznie, nim statek osiągnie znowu dzielność kosmiczną. O wiele lepiej jest używać czasowego przemieszczacza, a tak się składa, że go mam.
Duo wyciągnął rękę. Po lewej stronie statku kosmicznego, niedaleko od dzioba, ale i niedaleko od śródokręcia, Bill zobaczył czarną skrzynkę z plakietką. Napis na plakietce brzmiał: "Czasowo-Przestrzenny Przemieszczacz - Patent w toku".
Bill przyjrzał się urządzeniu. A potem przyjrzał się jeszcze uważniej, kiedy uświadomił sobie, że jest to ta sama tajemnica, której odkrycie nakazała mu jego własna Flota Kosmiczna, wysyłając go na Tsuris. Gdyby tak mógł dostać w ręce coś podobnego - albo nawet to samo...
- Dokąd lecimy? - zapytał nieśmiało.
- Rathbone.
- Przepraszam?
- Planeta Rathbone.
- Co tam jest?
- Mały nie dokończony interes - powiedział Duo ochrypłym ponurym głosem, a jego wielkie, owłosione ręce trzymały pewnie stery statku.
- Czy będzie pan mógł mnie gdzieś podrzucić? - zapytał Bill. -  Na przykład w okolice Kwatery Głównej Kawalerii Kosmicznej?
- Jasne - powiedział Duo. - Tylko najpierw
załatwię tę sprawę na Rathbone. To jest po drodze i nie zajmie wiele czasu.
Illyria-Chinger spała sobie pod jego koszulą - i Bill z łatwością ją rozumiał. Wydał z siebie westchnienie i zmęczony usiadł ciężko na kanapie. Znalazł jakiś magazyn z komiksem przedstawiającym kaczki w pełnych zbrojach i wielbłąda przebranego za Karola Wielkiego. Kiedy przewracał strony, słychać było dźwięki dalekiego kwakania i wrzasku. Wkrótce wciągnęła go ta historia. Miał tylko nadzieję, że interes na Rathbone nie zajmie zbyt dużo czasu.
- Bill - powiedział Duo, a potem krzyknął, widząc, że nie jest w stanie się przebić. - Hej, wy tam, kawalerzysto! Wyciągnijcie na pięć minut wasz nos z tego ohydnego komiksu, zejdźcie na dół i doprowadźcie się do porządku - czuję aż tutaj zapach krwi i posoki. Jest tam mnóstwo zapasowych mundurów, które zostały z ostatniej maskarady. A potem zaciągnij swój tyłek do kambuza i upiecz dla nas parę steków z mastodonta.
Myśl o jedzeniu zwyciężyła i Bill zabulgotał uszczęśliwiony, gdy ślina wytrysnęła do jego ust z każdego zakurzonego gruczołu. Po wyrzuceniu podartego munduru i włożeniu nowego z admiralskimi insygniami odnalazł kambuz i lodówkę pełną steków z mastodonta, które Duo zdobył podczas poprzedniej przygody. Upiekł jednego z nich w kuchence turbomikrofalowej, co poszło tak szybko, że stek stanął w płomieniach i zwęglił się kompletnie, nim zdążył zamknąć drzwiczki. Manipulował sterowaniem, dopóki nie ustawił go prawidłowo. Przyrzekł sam sobie, że następny stek będzie dla Duo. Rozglądając się za czymś, czym można by było go spłukać, znalazł szafkę pełną brązowych butelek. Na jednej z nich widniała wykonana ręcznie etykieta z napisem: "Rum domowy z Ophiochianu - konsumpcja przez człowieka wzbroniona".
- W tej chwili nie czuję się człowiekiem! - zachichotał i napił się porządnie.
Kiedy wstał z podłogi, uśmiechnął się uszczęśliwiony i wypił jeszcze trochę. Zaczęło go ogarniać rozkoszne odrętwienie, zakłócane tylko przez swędzenie pod pachą. Podrapał się w tym miejscu i stwierdził, że drapie Chingera po czubku głowy.
- Illyrio, jak się masz? - zapytał.
- Ona czuje się zupełnie dobrze - powiedział Chinger.
- Co to znaczy? Z kim mówię, do jasnej ciasnej?
- Bill, to będzie wymagało pewnych wyjaśnień.
- Do diabła z wyjaśnieniami! Kim jesteś?
Bill sięgnął po Chingera, gdy ten zaczął uciekać i całkowicie przypadkowo, naprawdę niechcący, jego palec dotknął karku jaszczurki. Kiedy to się stało, czubek głowy Chingera otworzył się na ukrytym zawiasie. Wewnątrz czaszki stworzenia, tam gdzie normalnie byłby mózg, choć teraz go nie było, znajdował się malutki człowieczek, wzrostu nie więcej niż jednego cala, siedzący przy maleńkim pulpicie sterowniczym. Było tam składane łóżeczko, obok niego fotel i malutka toaleta. Człowieczek palił nerwowo, strącając popiół z papierosa do popielniczki tak małej, że z odległości większej niż dwóch kroków byłaby niewidoczna dla nieuzbrojonego oka.
- Skąd tam się wziąłeś? - Bill otworzył usta ze zdumienia i zmarszczył brwi. - I, co jest równie Ważne, co tam robisz?
- No cóż - odezwał się człowieczek. - To będzie wymagało pewnych wyjaśnień. Pozwól najpierw, że się przedstawię. Charles Ivan Arbuthnot, WMK, Wywiad Marynarki Kosmicznej. Moje nazwisko jest tak długie, że większość ludzi nazywa mnie CIA. Jest to akronim utworzony z moich inicjałów, ty też mógłbyś...
- Bądź uprzejmy się zamknąć - zaproponował Bill. - Gdzie jest Illyria?
- To stanowi część wyjaśnień. Bill, nie bądź popędliwy, wysłuchaj mnie.
Bill podniósł dłoń przypominającą szynkę, przygotowując się do zmiażdżenia Chingera wraz z maleńkim agentem CIA w znikomą co do ilości, ale paskudną papkę. To, co wypił, wyprawiało jakieś wstrętne rzeczy z jego głową.
- Jest to część tajnej technologii Chingerów - powiedział CIA. - Usiłuję dostarczyć naszym siłom zbrojnym sekret miniaturyzacji. Nosiłem bardzo włochaty, a także, zapewniam cię, ciepły kostium małpy i włóczyłem się po dżungli w pobliżu jednego z ich tajnych laboratoriów, jakie odkryliśmy w tym cieplarnianym świecie. Pewnej nocy dostałem się do środka i znalazłem tajną maszynerię miniaturyzacyjną, która pozwala im dowolnie kurczyć się czy rozszerzać, by kpić sobie w ten sposób z planów Ziemi i wywoływać wszędzie ogólne zamieszanie. Mieli tam olbrzymiego chingerskiego robota do prac hutniczych, dostałem się do sterowni, zredukowałem go do rozmiarów prawdziwego Chingera i wyniosłem się stamtąd do diabła, radząc sobie całkiem dobrze, dopóki twoja przyjaciółka nie przejęła mojego umysłu - a była za głupia, by poznać, że nie jest to umysł prawdziwego Chingera, tylko ludzki. Teraz już rozumiesz.
Bill nie wiedział, co powiedzieć. Zważywszy niezwykłe okoliczności tego wszystkiego, było to dość rozsądne wyjaśnienie. Ale było w tym też coś podejrzanego. Bill miał wrażenie, że nie opowiedziano mu całej historii, a poza tym ten kurdupel mówił tak dużo, że zaczęła go boleć głowa. Lub może było to działanie wódy. Uszczypnął się w nos, ale to nie pomogło. Wtedy sobie przypomniał.
- Słuchaj, CIA, czy jak tam się nazywasz. Gdzie jest Illyria, która powinna być tutaj?
- To trudne pytanie. Jak możesz sobie łatwo wyobrazić, nie ma tu dużo miejsca, kiedy zejdziesz do poziomu, na którym ja się znajduję. Illyria próbowała się wcisnąć, przez chwilę, jak powiedziałem, przejęła władzę. Wiem, że bardzo ci na niej zależy. Ze względu na ciebie próbowałem ją uratować.
- Taaaak, co się stało?
- Było za ciasno dla nas dwojga. Możesz sobie wyobrazić, jakie to trudne, gdy osoba płci żeńskiej wciska się do mózgu. Bill, ja nie chciałem jej skrzywdzić, szukałem rozwiązania najlepszego dla wszystkich.
- Gdzie jest Illyria? - ryknął Bill. Jego szeroka dłoń napęczniała od mięśni uniosła się nad miniaturowym CIA w jego maleńkiej sterowni.
- Więc słuchaj. Próbuję ci powiedzieć. - CIA skulił się ze strachu. - Daj mi szansę, dobrze? Niełatwo mówić, kiedy jest się tak maleńkim jak ja.
- No to wróć do normalnych rozmiarów!
- Obawiam się, że z tym byłyby też pewne trudności - powiedział CIA, pociągając smutno nosem.
- Chcę natychmiast dowiedzieć się wszystkiego o Illyrii - warknął ze złością Bill. Sięgnął do głowy Chingera i wyciągnął CIA, trzymając go między kciukiem a palcem wskazującym. Druga ręka Billa zacisnęła się w pięść, która podniosła się, gotowa zetrzeć CIA na cienką, nieprzyjemną pastę.
- Miejsca było tak mało - wyjaśniał CIA - że postanowiła wykonać Manewr Jansenicki. Błagałem ją, żeby tego nie robiła, ale sam wiesz, jaka ona Jest, prawdziwa kawaler zystka. Nawet zaproponowałem, że dla niej wyjdę z tej głowy. Ale ona nie chciała o tym słyszeć. Bill, taka dziewczyna jest jedna na milion. Miałeś szczęście, że ją poznałeś.
- Co to jest Manewr Jansenicki? - zapytał Bill normalnym tonem. Jego gardło zaczynało chrypieć od ryku.
- Został on wynaleziony, lub może raczej opracowany, na planecie Jansen VII położonej w pobliżu rejonu Coalsack. Lokalne gatunki miały tam, widzisz, pewien problem...
Wyjaśnienia CIA zostały przerwane przez głos Hama Duo przez intercom.
- Bill! Chodź natychmiast na górę! Mam kłopoty!
- Za chwileczkę - oddzwonił Bill. - Muszę...
- Rzuć wszystko i przyjdź tutaj! - ryknął Duo. - To znaczy, jeżeli chcesz żyć. Jeżeli nie, nie musisz się śpieszyć.
- Zaraz wracam - powiedział Bill do miniaturowego agenta. - Nie odchodź. - Popędził do sterowni.
- Co się dzieje? - zapytał.
Ham Duo pokazał mu panoramiczną płytę wizji, zapewniającą widoczność kosmosu bez zakłóceń w obszarze blisko dwustu stopni. Bill zobaczył trzy małe statki, które szły na nich, manewrując przy wielkiej szybkości. Wybuchy promieniowania rozbłyskujące naprzeciw tarcz siłowych statku wskazywały, że niektóre pociski przedostają się przez ich system obronny. Nadciągnęły dwa inne statki. Były to małe jednostki, jednorazowe myśliwce przechwytujące wymalowane w złowróżbne żółto-różowe barwy Swinglów* z Omnichronu II.
- Ależ my nie jesteśmy w stanie wojny ze Swinglami*! - wykrzyknął Bill.
- Powiedz to im - rzekł Ham Duo. - A tymczasem mógłbyś obsadzić działo atomowe na prawej burcie.
Bill pobiegł na stanowisko artyleryjskie i przypiął się do siodełka celowniczego. Włączył ręczne sterowanie właśnie wtedy, gdy statkiem zakołysała podwójna salwa, przygaszając światła i nadwerężając tarcze obronne.
- Jeszcze jedna taka jak ta i jesteśmy załatwieni - wycedził Duo przez zaciśnięte zęby.
Statki Swinglów* spadały jak błyskawice ze wszystkich kierunków na statek Duo, podczas gdy Ham i Bill operowali odpowiednio działami atomowymi po obu burtach statku.
Lśniące błyski laserów łączyły się gdzieniegdzie, wypełniając czerń kosmosu jasnością łuku elektrycznego. Jeden ze Swinglów*, odważniejszy od innych, przebił się wprost w kierunku tarczy obronnej statku, lekceważąc akcję defensywną.
- Walmy w tego sukinsyna! - krzyknął Duo.
- Namierzam go! - ryknął Bill.
Obaj walczący mężczyźni skupili swój wzrok na zbliżającym się bandycie. Ich statek podskoczył i zakołysał się, gdy atomowe torpedy rozbiły się o tarczę energetyczną, wstrząsając obu mężczyznami i zrzucając wszystkie garnki w małym kambuzie statku. W ostatnim momencie Billowi udało się zdmuchnąć bandytę, jego płonące szczątki zniknęły, koziołkując w przestrzeni. Tymczasem Duo zaliczył kolejnych pięciu napastników, tak więc zostało im jeszcze około dwudziestu.
- Od rufy zbliża się następna eskadra - powiedział Bill, zaglądając we wsteczne lusterko przymocowane do celownika.
- Ci goście zaczynają naprawdę działać mi na nerwy - warknął Duo, pokazując zęby, które były lśniąco białe i oczywiście sztuczne. - Przypnij się, stary. Chcę spróbować czegoś zupełnie innego.
Bill chwycił swą uprząż i szybko zapiął ją wokół siebie. Z kambuza statku słyszał przenikliwe dźwięki, jakie mógłby wydawać miniaturowy człowieczek, gdyby obijał się o ściany. Ham odpalił cały rząd rakiet hamujących, jednocześnie rzucając statek w niemożliwie ostry zakręt.
Uprząż Billa trzasnęła pod potężnym naciskiem ciążenia. Rozpłaszczył się na ścianie, a Duo z oczami wypływającymi z głowy dalej zaostrzał zakręt.
Banda Swinglów* zostawała za nimi w tyle, nie mogąc nadążyć za tym jawnie samobójczym manewrem. Gdy tylko między nimi a napastnikami powstała pewna odległość, Duo nadepnął alarmowy selektor szybkości światła. Rozległ się jęk torturowanego metalu, pisk ludzi pod wpływem nadmiernego stresu. Statek zadrżał jak szczur w szczękach teriera, a potem nagle wystrzelił, z błyskawicznie rosnącym współczynnikiem szybkości, niemożliwym do osiągnięcia przy normalnym manewrowaniu.
Kosmos otwierał i zamykał oczy. Słońca ukazywały się i znikały. Statkiem zarzucało przy szybkich zakrętach, a Bill zataczał się od ściany do ściany. Duo był wciąż przypięty, ale wyglądał tak, jakby znajdował się już na krawędzi załamania.
Bill spojrzał w lusterka, a potem sprawdził jeszcze raz system radarowego wykrywania.
- Może pan już zwolnić! - powiedział do Duo. - Wyprzedziliśmy ich!
- Zwolnić! - powiedział Duo. - Ach, oddałbym mu za to!
- Chce pan powiedzieć...
- Właśnie - powiedział Duo.
Pozbawiony wszelkiej kontroli, kręcący się i obracający statek spadał ze świstem, przedzierając się przez cienką górną warstwę atmosfery planety. Jej powierzchnia zbliżała się bardzo szybko. Co zresztą nie miało właściwie znaczenia, zważywszy, że przy tej szybkości mogli spalić się na długo przed uderzeniem.
28
A teraz śpiewaj, muzo, o owym opadaniu przez górne warstwy atmosfery, gdy kadłub statku, ocierając się o rozrzedzone powietrze, rozżarzył się do ciemnej czerwieni, o Hamie Duo próbującym rozpaczliwie zmniejszyć szybkość statku, który dygotał i chwiał się jak pijany motyl. I opowiedz nam o Billu zataczającym się od ściany do ściany przy każdej zmianie położenia statku, usiłującym wrócić do kambuza, gdzie pozostawił CIA, a może, choć w tej chwili trudno było to stwierdzić - Illyrię. Czołgał się cal po calu, podczas gdy wybuchały retrorakiety, a Duo próbował manewrów, o jakich nie słyszano w żadnym z wydań poradnika pilota kosmicznego byle tylko ograniczyć szybkość statku, nim spalą się w atmosferze lub roztrzaskają jak kula armatnia o rosnącą w oczach powierzchnię planety.
Potem zanurzyli się w warstwę gęstych chmur, były one czerwone i purpurowe ze srebrzystymi frędzlami, przeszli na drugą stronę i oto mogli już rozróżnić rzeźbę terenu planety. Był to żółto-pomarańczowy świat, tu i tam widniały jasnozielone łaty i długie ciemne linie, które mogły być kanałami, ale mogły również być czymś innym. Przy tej szybkości i przeciążeniu trudno było mieć pewność.
Billowi udało się wrócić do kambuza. Chinger znalazł mały hamak deceleracyjny, taki jak te, których Używa się do ochrony jajek przed wybuchem. Bill ostatkiem sił wydyszał chrapliwie:
- Illyrio, czy dobrze się czujesz? Czy teraz jesteś już w domu?
Ale odpowiedział mu charakterystyczny głos CIA:
- Tak jak powiedziałem, Bill, zamierzałem ci to wytłumaczyć.
Lecz wyglądało na to, że wyjaśnienia będą musiały poczekać, być może nawet na zawsze, gdyż ziemia zbliżała się z szybkością szalonej lokomotywy, tylko o wiele większej, a Bill nie był jeszcze przypięty i miał duże szansę, że zostanie rozsmarowany w rzadką nieprzyjemną maź w momencie uderzenia statku.
I wtedy w ostatniej chwili otworzyły się drzwi spiżarni i Bill dostrzegł w niej gigantyczny kocioł wypełniony lepką, szarą, ciastowatą substancją. Było to, o czym dowiedział się później, ciasto przeznaczone na wielki odjazdowy placek, to znaczy placek z marijuaną, który Duo właśnie przyrządzał, gdy trudności powstałe na Rathbonie zmusiły go do zmiany planów. Bill powlókł się naprzód ostatkiem sił.
Ciasto otoczyło go kleistą konsystencją. Na szczęście wstrząsy statku nadały mu aksamitną elastyczność. Ochroniło ono Billa lepiej niż uczyniłaby to standardowa uprząż. W ostatnim momencie przed uderzeniem jaszczurka-Chinger mająca w głowie miniaturowego agenta za pulpitem kontrolnym wskoczyła do kadzi obok niego. Wtedy statek uderzył o ziemię z miażdżącym kości wstrząsem, a Bill z wdziękiem zemdlał.
29
Tuż przed odzyskaniem świadomości jest taka chwila, gdy nie pamiętasz, jak ją straciłeś. Jesteś zbyt pochłonięty samym faktem ponownego stawania się świadomym. Więc przez moment jest tylko to, a potem, w chwilkę później, pojawia się nie tyle wspomnienie tego, co uczyniło cię nieświadomym - bo to przychodzi w dalszej kolejności - lecz raczej przeczucie, jak do tego doszło. To przeczucie pojawia się spowite w cienki woal uczucia antycypacji. Tak właśnie było z Billem. O ile, oczywiście, nadążasz za tą głęboką gadaniną. Kiedy przyszedł znów do siebie, uświadomił sobie najpierw, że jest Billem, następnie, że coś pozbawiło go świadomości, a potem, że być może nie budzi się w zbyt przyjemnych okolicznościach. Tak często wygląda przejście od snu pełnego marzeń do rzeczywistości, w której trzeba wytężać oczy. W swoich snach nieprzytomny Bill był cesarzem nieskończonego kosmosu. Być może. Lecz gdy przyszedł do siebie, sen minął, a pojawiła się myśl, że wolałby raczej nie wiedzieć, w co wpakował się tym razem.
Naprawdę nie chciał o tym myśleć, ale czuł się zmuszony. Dlaczego statki Swinglów* zaatakowały Hania Duo? Na czym polegała misja Duo na Rathbone II? Czy to jest Rathbone II? W jaki sposób uda im się stąd wydostać? Kiedy wreszcie będzie miał szansę pójść do toalety?
W końcu powódź pytań stała się wystarczająca, by pokonać pragnienie Billa, żeby trzymać zamknięte oczy i czekać na lepsze czasy. Najpierw powoli, potem zdecydowanie otworzył oczy.
Znajdował się w małym pomieszczeniu o nagich ścianach i kamiennej podłodze, która sprawiała wrażenie bardzo zimnej, ale Bill nie leżał bezpośrednio na niej. Leżał na czymś, co wyglądało jak duża, brązowa derka lub może raczej wyjątkowo gruby koc, taki jak te, którymi ludzie owijają się podczas imprez sportowych na wszystkich planetach z zimnymi stadionami. Pokój, w którym się znajdował, oświetlała długa jarzeniówka nad jego głową. Na kamiennych ścianach widniały wydrapane napisy, słowa przekleństwa lub modlitwy w językach, z którymi Bill nigdy się nie zetknął. Bill poruszył się bardzo delikatnie, ponieważ nigdy nie wiadomo, czy po takiej katastrofie coś nie jest złamane. Nie wiedział, gdzie jest i na razie wcale go nie korciło, by się tego dowiedzieć. Ostatnio nie wiodło mu się najlepiej. Chciał, żeby przestały mu się zdarzać katastrofy. To wszystko, co go spotykało, nie było sprawiedliwe.
Zaczął podnosić się na nogi, gdy derka pod nim poruszyła się i wydała świńskie chrząknięcie. Bill stoczył się z niej raczej szybko, co można sobie łatwo wytłumaczyć, przycisnął plecy do ściany i wybałuszył oczy. Derka również usiadła i okazało się, że jest to Kookie, jedna z tych wielkich kudłatych bestii o słabej, co najwyżej praktycznej inteligencji, które znane były z tego, że trudniły się kosmicznym piractwem, ponieważ zawód ten otwarty jest dla wszystkich i nie wymaga żadnych idiotycznych świadectw z uczelni ani egzaminów ze służby cywilnej.
30
- Halo - powiedział Bill, raczej bez wyobraźni, co jednak nie było takie złe, zważywszy, przez co ostatnio przeszedł. - Jak się masz?
Kiedy Kookie to usłyszał, odpowiedział we własnym prymitywnym języku, składającym się z samych warknięć i wysokich jęków. Wbudowany w Billa tłumacz, trochę nadwerężony w ostatnich zmiennych kolejach losu, ale wciąż działający mniej więcej tak jak powinien, przetłumaczył to jako:
- Cześć, szefie. Kookie czuć się bardzo gówno. Ty nie widzieć mój pan, on nazywa Ham Duo, gdzieś?
- Prawdę mówiąc - powiedział Bill - przybywam właśnie z jego statku.
Kookie usiadł, nawet w tej pozycji jego głowa i ramiona znajdowały się nad Billem.
- Ooo, bogowie. Gdzie on być?
- Chciałbym to wiedzieć. Kiedy lecieliśmy tutaj, żeby cię uwolnić, zestrzeliły nas statki Swinglów*.
- Smocze gówno! - zadudnił ze złością Kookie. - Mówiłem Hamowi często wiele razy. Używaj metoda niewidzialności - wielka rzecz! Statek wyglądać jak duży wstrętny meteoryt. Ale nie, on nie słuchać prymitywnego Kookie z mózgiem jak młynek do śmieci, on tak mówić. Więc, gdzie on teraz jest?
- Wiesz tyle co ja. Kiedy statek rozbił się przy lądowaniu,  zemdlałem - opowiadał  Bill. - Nie mam zielonego pojęcia, gdzie jest teraz. Nie sądzę, że widziałeś się z Illyrią.
- O czym ty mówić, do diabła? - denerwował się Gumadożucia, bo tak właśnie się nazywał. To wprost niewiarygodne. Kookie doszli do kilku pięknych imion brzmiących bardzo kookie. Rodzynkid żucia, Tytońdożucia, Szmatadożucia i tak dalej.
- To ktoś inny albo co innego. Trochę to skomplikowane. Jest to Chinger, który wygląda jak siedmiocalowa jaszczurka o czterech ramionach, trudno go przeoczyć. Łagodnie mówiąc, ma kłopoty z mózgiem. Wiesz, ma to coś wspólnego ze zmienianiem ciał.
- Ach tak! Może to Tsurisjanin?
- Znasz się z Tsurisjanami?
- Miałem z nimi przeboje, walczyć jak ogień - tłumaczył Kookie. - Ale to było w inny czas.
- Co się z nami stanie? - zapytał Bill.
- Chyba umrzeć na pewno - powiedział Gumadożucia posępnie i gardłowo. - Oni tutaj zabijać - okaleczać - torturować piratów. Zawsze wkurzeni na Ham i ja. Napadaliśmy na ich wielkie miasta, ukraść cały skarb Klingianów. Teraz ja złapany - ho, ho, ty też.
- Dziękuję za współczucie. Ośmielę się zapytać, w jaki sposób został schwytany taki wielki umysł jak ty?
- Siatka posmarowana miodem. My, Kookie, trochę głupie. Taka stara sztuczka wpaść.
- A czy wiesz, co z tobą zrobią?
- Mam dużo obaw - mruknął Gumadożucia.
- Ludzie tutaj, na Rathbone, sławni, że robić dywaniki. Zawsze wypatrywać nowe materiały.
Bill spojrzał na gęste, bujne futro Kookiego. I chociaż współczuł wielkiej obcej bestii, nie mógł się powstrzymać od myśli, jaki ładny byłby z niej dywanik.
- A to pech - Bill starał się okazać mu współczucie.
Kookie zamrugał złymi, czerwonymi oczkami i wychwycił fałsz w głosie Billa.
- Ludzka  skóra jest  nieprzemakalna  też - warknął.
- No cóż, przypuszczam, że tak.
- Być z niej bardzo dobry dywanik do łazienki. Właśnie wtedy rozległ się szczęk klucza w zamku i drzwi celi otworzyły się.
Weszło czterech strażników. Byli niezwykle wysocy i szczupli, mieli podłużne głowy w kształcie fasolki szparagowej i ciała, które wyglądały tak, jakby znajdowały się w ostatnim stadium wychudzenia. Żeby przejść przez drzwi celi, musieli zgiąć się prawie wpół, a potem w środku nie mogli już się wyprostować. Ich czterech dodanych do Billa i Kookiego zatłoczyło małą celę do ostateczności. Bill pierwszy raz oglądał żywych Swinglów*, choć oglądał już ich wizerunki w Księdze identyfikacji obcych nieprzyjaciół, którą musiał studiować cały ludzki personel wojskowy, by poznać sylwetki wielu rozmaitych wrogów.
Strażnikami dowodził swinglijski oficer. Był o pół głowy wyższy od pozostałych i należał, o czym Bill dowiedział się później, do klasy oficerskiej, która szczyciła się swoim przewyższającym innych wzrostem. Nosił czapkę ze skóry czarnego niedźwiedzia, na jej widok Gumadożucia skulił się ze strachu i wydał żałosny okrzyk.
Strażnicy wyprowadzili ich z celi i powiedli korytarzem, popędzając małymi ludzkimi szpikulcami, które nosili specjalnie na takie okazje. Był to długi korytarz, zbudowany z topornie ciosanych głazów, pokryty palmowym listowiem. Po mniej więcej trzydziestu jardach korytarz rozchodził się na dwa odgałęzienia. W tym miejscu strażnicy podzielili się, jedna grupa poprowadziła Kookiego ścieżką po prawej ręce, a druga zabrała Billa w lewą stronę. Grupie Billa towarzyszył oficer w niedźwiedziej czapce, lecz Bill nie wiedział, czy jest to dobra czy zła wiadomość. Swinglowie* nie powiedzieli jak dotąd ani słowa, choć Bill próbował zwracać się do nich najpierw w shmendriku, głównym języku handlowym ludu Swinglów*, potem w esperanto i wreszcie w chinga franca, szeroko używanym języku ludu chingerskich jaszczurek, który właśnie odkryto ostatnio w maszynie tłumaczącej pochodzącej z wraku statku Chingerów. Tłumacz wbudowany w Billa potrafił bez trudu radzić sobie z tymi wszystkimi językami, lecz Swinglowie* zachowywali się tak, jakby w ogóle nie słyszeli żadnych dźwięków, a tym bardziej dźwięków zrozumiałych. Po chwili Bill zamknął się i zaczął zwracać uwagę na otoczenie.
Zeszli w dół po krętych schodach, potem po następnych. We framugach drzwi płonęły pochodnie, a znajdujące się tu i ówdzie antyczne jarzeniówki wystarczały akurat, by zmienić zdecydowanie posępną atmosferę w absolutnie ponurą. Wzdłuż całej drogi ciągnęły się cele, z których dobiegały Billa zabawne piskliwe dźwięki, jakby nietoperzy ucztujących na czymś, co im nie smakowało. Ale on nie mógł stwierdzić, co to naprawdę było, i dopiero późniejsze badania wykryły, że była to umieszczona tam przez Swinglów* maszyna dźwiękowa, ustawiona tak, by wydawać denerwujące dźwięki. Nieprzypadkowo Swinglowie* znani byli jako jedna z najsubtelniejszych ras Galaktyki. Oczywiście przyczynił się do tego ich wysoki wzrost. Stworzenia, które wyglądają tak śmiesznie jak Swinglowie*, z przerażającymi pomarańczowymi perukami zamiast włosów, ogromnymi przygarbionymi ramionami i otaczającą ich aurą szalonego roztargnienia, są skłonne do rozwijania poczucia humoru, z którym nieuchronnie łączy się inteligencja pozwalająca unikać bycia wyśmiewanym. Kiedy to jest już dobrze opanowane, pojawiają się inne formy inteligencji. Swinglowie* nie mieli jeszcze dość czasu liczonego w eonach, by wyjść poza wczesny etap rozwijania sposobów unikania bycia wyśmiewanym.
Czuli się nawet upokorzeni tym, że nie wymieniono ich w Standardowym słowniku obcych ras Morrisona ani też w uzupełnieniu pod: Rasy obce (Wysocy). Ostatnio poświęcono im kilka dokumentacji, z których najważniejszą jest praca Sloana Bustera Szczupli ukazująca Swinglów* w zdecydowanie zbyt korzystnym świetle. Swinglowie*-kupcy pojawiają się okazjonalnie w zdominowanym przez Ziemię Kosmosie, ale mają tendencję do omijania go, ponieważ ludzie zawsze się z nich wyśmiewają. Jednakże na swej własnej planecie potrafili urządzić się zgodnie ze swymi potrzebami. Przechwalali się:
- Nie będziecie się z nas wyśmiewać na Swingli.
Ich potrzeba poważnego traktowania powoduje, że Swinglowie* ponoszą wielkie wydatki na zachowanie imponująco wielkiej pompy. Dlatego gdy Bill został wprowadzony do wielkiej sali, zauważył najpierw wysoki pulpit podźwignięty nad podłogę tak, by trzech swinglijskich sędziów w czarnych szatach i upudrowanych perukach siedziało dokładnie w tym miejscu, z którego mogło spoglądać na niego przez druciane okulary.
Swinglowie* wyszukali sobie swój system sprawiedliwości z największą starannością. Każda rasa posiada własną wrodzoną dyrektywę, tajemne zasady wypisane w genach, utrwalone w spirali DNA, które mówią, kim jest i o co powinna walczyć. Poza tym w to fundamentalne wyposażenie genetyczne wszczepiona jest wiedza o tym, co jest śmieszne, a co nie jest, i nagląca potrzeba, by wyglądać dobrze zawsze i w każdych okolicznościach. Zgodnie z tym imperatywem rasowym Swinglowie* po swym pierwszym spotkaniu z obcymi cywilizacjami starali się aż do bólu, by odkryć formę sprawiedliwości, która by im naprawdę odpowiadała. Przed tym spotkaniem nie mieli sprawiedliwości ani systemu prawnego godnego tego słowa. Kiedy jakiś Swingiel* rozzłościł się na drugiego Swingla, walił go w łeb krótkimi drewnianymi pałkami wypełnionymi ołowiem, które na Swingli nazywano trafnie "UoQ-Olen" albo zatrzymywaczami przyjaźni. Jeżeli komuś się to nie podobało, walił w głowę sprawcę tego czynu i dlatego sam mógł zostać z kolei zdzielony. W tym czasie zatrzymywanie Przyjaźni było jedyną formą śmierci na planecie, ponieważ przezorna przyroda, zawsze skora do eksperymentów, ofiarowała Swingłom nieśmiertelność, z wyjątkiem trzaśnięcia w łeb drewnianą pałką wypełnioną ołowiem.
Właściwy system sprawiedliwości musiał, zdaniem Swinglów*, mieć dobry wygląd. Taki był pierwszy warunek. W tym czasie Swinglowie* odczuwali rozpaczliwą potrzebę nowego sposobu kontroli zatrzymywania przyjaźni, ponieważ od czasu tak zwanych nieprzyjemnych wojen liczba mieszkańców spadała nieprzerwanie. Postawili na kombinację różnych rozwiązań. Z Anglii przejęli wysokie pulpity, za którymi siedzieli sędziowie i upudrowane peruki, a przede wszystkim budzące lęk dostojeństwo, które przenikało brytyjski wymiar sprawiedliwości, jak to pokazano w wielu filmach Pinewood Studio odgrzebanych przez Swinglów* w starożytnych bankach danych, jedynej rzeczy, jaka pozostała z tej dawno zniszczonej planety. Nikt nie mógł się śmiać z trzyosobowej grupy takich sędziów. Tak myśleli.
Bill nie mógł powstrzymać chichotu, gdy zobaczył trzech wychudłych sędziów w drucianych okularach spadających z łuskowatych twarzy, w białych perukach na spiczastych głowach, siedzących w zawiesistej atmosferze ogólnego dostojeństwa. Oficer w niedźwiedziej skórze zdzielił go pod żebro niewiarygodnie ostrym i kłującym łokciem, więc zaraz się opamiętał.
Środkowy sędzia powiedział grobowym tonem:
- Niech więzień stanie w świetle lampy sprawiedliwości.
Bill zamierzał zachować się godnie i ze skruchą, ale druzgocząco uroczysty charakter sądu, jak również pragnienie, kazały mu powiedzieć:
- A można dostać tutaj jakąś inną lampkę, czy jest tylko lampa sprawiedliwości? Chętnie wypiłbym lampkę czegoś dobrego przed tym wszystkim.
Sędziowie spojrzeli na siebie. Publiczność - było tam blisko trzystu Swinglów* na składanych krzesłach obserwujących postępowanie - spojrzała na sędziów. Strażnicy spojrzeli na siebie. Bill wyglądał na zaskoczonego.
Środkowy sędzia pochylił się do kolegi po swojej lewej stronie.
- Czy to, co on powiedział, było zrozumiałe?
- Mógłbym, być może, zaryzykować opinię - zaczął sędzia z lewej - że więzień próbował dowcipkować.
- Mogłem wam od razu powiedzieć to samo - poparł pierwszego sędzia po prawej.
- Czy uważacie - pytał środkowy sędzia - że więzień zażartował?
- Tak. Brzmi to nieprawdopodobnie, ale to prawda - zgodził się sędzia z lewej.
- Ale na czym polegał ten żart? - zapytał środkowy sędzia.
- Musiał być subtelny - stwierdził sędzia z lewej - ponieważ tak naprawdę go nie zrozumiałem. Gra słów z lampą, tak mi się wydaje. Trochę dziwne jak na początek, prawda?
- Tak, powinienem pomyśleć tak od razu - przyznał środkowy sędzia. - Czy więzień chciał naprawdę żartować w naszej obecności?
- No cóż, tak, chyba tak - potwierdził Bill. - Niczego nie miałem na myśli. - Zaczął znowu chichotać.
- A co - zapytał środkowy sędzia - jest w tym śmiesznego?
- Nic, proszę wybaczyć, przepraszam - rzekł Bill ze skruchą.
Środkowy sędzia zwrócił się do kolegi po prawej:
- Dlaczego on wybucha takim śmiechem?
- Nie wiem, ale lękam się najgorszego. Sądzę, że Jeśli uważasz to za niezbędne, mógłbyś go zapytać.
- Więźniu, dlaczego się śmiałeś?
- Prawda jest taka - wyjaśnił Bill - że pod moją lewą pachą mieszka Chinger i mnie łaskocze.
- Słyszałeś? - powiedział sędzia po lewej do kolegi po prawej.
- Zdumiewająca bezczelność.
- Nie mógłby mieć naprawdę takiej jaszczurki ukrytej w swojej osobie, prawda?
- Wątpię. Ziemianie i Chingerzy to odwieczni wrogowie.
- Sądzę - odezwał się strażnik w czapce ze skóry niedźwiedzia - że moglibyśmy go obszukać i dowiedzieć się na pewno.
- Nie - powiedział środkowy sędzia. - Jest już wystarczająco źle. Uczciwie mówiąc, nie chcę wiedzieć.
- Panowie - powiedział Bill - nie wiem, dlaczego zaciągnęliście mnie przed ten sąd. Ni cholery nie zrobiłem.
- Ni? - zdziwił się środkowy sędzia. - Co to znaczy?
Sędzia po prawej, ten któremu opadała powieka, nadając mu dziwny wyraz twarzy, powiedział:
- Uważam, że jest to "nic" z opuszczoną spółgłoską "c".
- Ale dlaczego on to zrobił?
- To prawdopodobnie rodzaj żartu - stwierdził sędzia po prawej.
- Aha! Kolejny żart! Nie podoba mi się usposobienie tego przestępcy na ławie oskarżonych.
- Zdaje się, że jest usposobiony żartobliwie - rzekł sędzia po lewej.
- Jeżeli tak, to jest to ciężkie przewinienie.
- I ciężko winien za nie zapłacić. - Trzej sędziowie spojrzeli po sobie i uśmiechnęli się z zadowoleniem ludzi, którzy w trudnej sytuacji posłużyli się dowcipem.
- Więźniu, otóż jesteś oskarżony o to, że brałeś udział w lądowaniu nie upoważnionego statku kosmicznego na publicznych terenach festiwalowych, które to lądowanie nastąpiło nielegalnie i bez licencji, zakłócając poważnie festiwal ślimaków i narażając jego organizatora, Zeka Horsleya, na publiczne zawstydzenie w stopniu uważanym za przestępstwo. Więźniu, czy masz coś na swoją obronę?
- Hę? - zapytał Bill.
- Czy brałeś, czy nie brałeś udziału w nie upoważnionym lądowaniu statku kosmicznego na terenach festiwalowych?
- Słuchajcie - zaczął  Bill - zostaliśmy  zestrzeleni. Na statku byłem pasażerem. Ale zostaliśmy zestrzeleni przez Swinglów*. Nie mieliśmy wyboru miejsca lądowania.
- Nie pytałem cię, czy mieliście jakiś wybór - zaoponował środkowy sędzia. - Pytałem cię, czy wylądowałeś na wyżej wymienionych terenach targowych.
- Przypuśćmy, że tak. Mówię teraz hipotetycznie.
- Słuszna uwaga - wtrącił sędzia po lewej, jego lewe oko opadło charakterystycznie.
- No więc, jeżeli nawet wylądowałem na terenach targowych, to po pierwsze nie miałem z tym nic wspólnego, a po drugie i najważniejsze nikomu nic się nie stało i dlatego, proszę, zapomnijmy o tym, żebym mógł wrócić do wojska.
- Nikomu nic się nie stało? - żachnął się środkowy sędzia. - A co ze ślimakami?
- Jakimi ślimakami?
- Tymi, które zebrały się, by wziąć udział w zawodach eliminacyjnych ślimaków, właśnie tymi.
- Tak, co się z nimi stało?
- Wasz statek roztrzaskał baraki, w których spały ślimaki.
- Albo ślimaki, w których spały baraki - skwitował Bill, wpadając w niepohamowany śmiech, do czego mają skłonność ludzie robiący kiepskie dowcipy w okolicznościach pełnych krańcowego napięcia. - Trudno, zapłacę za szkody. Albo zrobi to Duo. Ile będzie kosztowało przywiezienie innego ładunku ślimaków?
- Próbuje to zbagatelizować - zauważył środkowy sędzia, pochylając się do kolegi po lewej.
- Jednakże w tym, co mówi, jest może jakiś sens.
- Co z zawstydzeniem Horsleya?
- A w ogóle, czy ślimaki są do zastąpienia?
- Ta partia z pewnością nie.
- Oczywiście, że nie ta partia. Mam na myśli inną partię, która posłuży do uczciwej, więcej niż uczciwej, wymiany.
- Trudno powiedzieć. Wiecie równie dobrze jak ja, że niełatwo jest nazbierać ciężarówkę naprawdę ładnych, tłustych, starych ślimaków, zwłaszcza teraz, gdy zbliża się pora suszy.
- I musimy jeszcze rozważyć kwestię znieważenia Horsleya.
- Miałbym więcej współczucia dla położenia Horsleya - powiedział sędzia po prawej, którego powieka przestała mrugać - gdyby nie był on typem, którego w starych złych czasach ktoś powinien był walnąć zatrzymywaczem przyjaźni.
- To prawda - przytaknął środkowy  sędzia. - Horsley nie budzi żadnego współczucia. Co powiecie na wypuszczenie więźnia z reprymendą.
- Myślę, że tak będzie dobrze - zgodził się sędzia po lewej - aczkolwiek wydaje się to karą trochę ciężką.
- Dowcipkował - podkreślił środkowy sędzia.
- Rzeczywiście. Więc co, reprymenda? Odwrócili się do trzeciego sędziego.
- A ty co powiesz?
- Hę? - rzekł trzeci sędzia.
- Głosujemy za reprymendą.
- Wspaniale - ucieszył się trzeci  sędzia. - Tylko niech będzie surowa. Więźniu, czy zgadzasz się na tę karę?
- Pewnie, że tak - potwierdził Bill, myśląc, że są to najmilsi obcy, jakich spotkał od dłuższego czasu, zaś ich system sprawiedliwości jest o niebo bardziej ucywilizowany i wyrafinowany od wielu tych, które mógł przywołać na myśl, włącznie z systemem ludzkim.
- Bardzo dobrze - powiedział środkowy sędzia. - Woźny! Przynieść reprymendę!
31
Bill nie mógł potem uwierzyć, jak bardzo był głupi, że zgodził się na reprymendę bez sprawdzenia, czym dokładnie ona była. Inne rasy są obce i podstępne - to właśnie wbito mu w wojsku do głowy wraz z mnóstwem innych rzeczy, o których próbował zapomnieć. Wojskowi głosili od dawna zasadę nieufności wobec każdego, kto nie był do nich podobny. A że we wszechświecie było mało ras brzuchatych i przedwcześnie łysych, oznaczało to, że nie ufali nikomu. Swinglowie* mieli szczególnie złą reputację.
- Ja ich nazywam Szwindlami - prawił Billowi starszy sierżant Dupołamacz na zajęciach podstawowych w Forcie Zikkurat, dokąd Bill został wysłany na kurs dla repetentów, na wypadek gdyby zapełniał, jak wrzeszczeć podczas musztry z bagnetami. -  Nazywam ich Szwindlami, bo właśnie tacy są. I jeszcze coś ci powiem. Nie znają się na żartach.
Bill sam się o tym przekonał. Ale nie spodziewał się zaskakującej natury reprymendy. Kiedy wtoczono biały wózek przykryty czarnym aksamitem, znowu zachciało mu się śmiać. To było dokładnie w stylu Swinglów*: dostarczenie reprymendy na czarnym aksamicie. Ale śmiech zamarł, przechodząc w piśniecie, gdy woźny na znak środkowego sędziego ostrożnie podniósł czarny welwet, odsłaniając pod nim coś, co wyglądało jak mały ozdobny skarabeusz. Wówczas strażnicy pochwycili go i przytrzymali, podczas gdy woźny zbliżył błyszczący przedmiocik do jego ucha. Nie było się z czego śmiać. Bill spróbował przewrócić tę całą bandę i prawie mu się to udało, gdyż jego krępe i muskularne ciało mogło z łatwością sobie poradzić z dziwacznie wysokimi, źle zbudowanymi Swinglami* - był to, nawiasem mówiąc, jeszcze jeden powód, dla którego Swinglowie* podejrzewali, że ludzie się z nich wyśmiewają. Ale nie mógł odrzucić ich wszystkich. Trzymali go, a woźny przysuwał błyszczące, przypominające skarabeusza urządzenie do jego ucha.
Gdy dotarło do zewnętrznej małżowiny, otworzyło się niczym kwiat o wielu płatkach, dzięki jakiemuś mało znanemu czujnikowi. Ze środka wysunął się przedmiocik, który wyglądał jak krótki drut platynowy, lecz naprawdę był psychoaktywnym urządzeniem nadawczym.
Drucik wkręcił się w ucho Billa, nie powodując żadnego bólu, ale sama myśl, że ta cholerna rzecz jest w tym miejscu, sprawiała sporą niewygodę. Bill wyswobodził jedną rękę i podrapał się w ucho, nim znów nie poskromili go strażnicy. Środkowy sędzia powiedział:
- Nie ma powodu, żebyś zachowywał się w ten sposób, młody człowieku. To tylko reprymenda, która opuści twe ucho natychmiast, gdy spełni swoje zadanie. Nie spotka cię żadna krzywda. Ale usłyszysz reprymendę.
Billowi nie trzeba było tego mówić. Już teraz głos w jego głowie - w którym można było rozpoznać nagranie, bo tak był nikły - mówił:
- Byłeś niegrzeczny, byłeś bardzo niegrzeczny; dlaczego to zrobiłeś; jak mogłeś; byłeś niegrzeczny, bardzo niegrzeczny, o tak, byłeś niegrzeczny...
Posiadanie głosiku, który mówi, że byłeś niegrzeczny, tak naprawdę nie było takie dokuczliwe. Większość ludzi nie potrzebuje osadzonego w uchu platynowego drucika, żeby wiedzieć, jak to wygląda. Billa męczyło to, że trudno mu było myśleć o czymś innym przy nadającym w uchu głosie.
To dlatego po powrocie do celi, popijając ostro z butelki Swingielską* brandy, którą przyniósł mu sympatyczny młody strażnik uważający praktykę reprymendy za dziwaczną i barbarzyńską, Bill ledwie zauważył odgłosy gryzienia, dobiegające ze ściany u jego stóp, a nawet później, gdy nagle pojawiła się dziura, miał trudności w skierowaniu na nią całej uwagi.
- Bill! Czy mnie słyszysz?
- Byłeś niegrzecznym chłopcem; byłeś niegrzecznym chłopcem...
- Bill!
- Co?
- Niegrzecznym chłopcem, bardzo niegrzecznym chłopcem...
- Co się z tobą dzieje, Bill? Dali ci narkotyki?
-  ...byłeś bardzo niegrzecznym chłopcem; ach, jakim niegrzecznym chłopcem...
- Nie, to tylko reprymenda, którą mam w uchu. Ham Duo zajrzał Billowi do ucha, ale niczego nie zobaczył, co było zupełnie naturalne, ponieważ platynowy drucik wślizgnął się już do medulla obligato1.

32
Ham Duo oczyścił przejście ze zwałów tynku i wcisnął się do celi. Wyglądał jak zwykle dzielnie; nawet wyczołgując się z tunelu, poruszał się dość buńczucznie.
- Bill, czy jesteś gotów, żeby się stąd wydostać? - zapytał.
-  ...niegrzecznym chłopcem, niegrzecznym chłopcem, niegrzecznym chłopcem...
- Tak, jestem gotów - krzyknął Bill.
- OK. Ale po co krzyczysz?
- Nie chciałem - tłumaczył się Bill. - Przez tę reprymendę gorzej słyszę.
- Zajmiemy się tym później - obiecał Duo. - A teraz chodźmy, nim nas złapią i udzielą ostatecznej reprymendy.
Bill przyznał, że nie brzmiało to optymistycznie. Wszedł za Duo do tunelu, przeciskając z trudem swą górną partię, ponieważ górna partia Billa była bardziej masywna niż górna partia Duo. Udało mu się przedostać, tracąc przy tej czynności tylko nieznaczne fragmenty ubrania i skóry, i przedzierał się dalej w ciemnościach czarnych jak smoła. Ziemia pod nim była szorstka, pełna małych kamyków. Ściany tunelu rozszerzyły się. Wkrótce szli już starym tunelem kolejowym, w widmowej fosforescencji wydobywającej się ze ścian połyskiwały niewyraźnie podwójne szyny. Bill zastanawiał się, w jaki sposób Hamowi udało się wykopać to wszystko w tak krótkim czasie. Później miał się dowiedzieć, że po uwolnieniu Kookie'go z Fabryki Egzotycznych Dywanów na krańcach miasta, gdzie Swinglowie** mieli go trzymać, dopóki mistrz tkania dywanów nie zdecyduje, jak najlepiej spożytkować jego futro, Duo zajrzał do specjalnych map planetarnych, które ukradł z cesarskiej biblioteki. Nie używana linia kolejowa była, oczywiście, zaznaczona, ponieważ głównym zadaniem tajnej mapy nie było pokazywanie dróg oczywistych, lecz praktycznych. Reszta była historią lub będzie, gdy tylko uda im się dotrzeć do statku Hama, doprowadzonego do porządku przez Gumędożucia i odlecieć z tego irracjonalnego i nieprzyjemnego miejsca.
33
Gdy znaleźli się na pokładzie statku, Ham rozpoczął procedurę startową, podczas gdy Gumadożucia obserwował wskaźniki i ustawiał reostaty2. Nie było czasu do stracenia, gdyż wychodząc z miasta, zauważyli dużą grupę podnieconych Swinglów* wymachujących bronią. Obok nich toczył się olbrzymi spychacz. Nie trzeba było geniusza, by stwierdzić, że Swinglowie* doszli do wniosku, iż ucieczka z więzienia jest obrazą dla całej planety i dlatego należy coś z tym zrobić.
- Nie wiem, o co im chodzi - powiedział Ham.
Gumadożucia pokazał mu niecierpliwie radiotelefon. Paliło się czerwone światełko, pokazując, że urządzenie łączy rozmowę.
Duo wcisnął odbiór i zażądał:
- Streszczaj  się, kimkolwiek jesteś. Jesteśmy w trakcie ucieczki.
- Czy jest tam Bill? - zapytał dobrze modulowany kobiecy głos o intonacji należącej niewątpliwie do Illyrii, dzielnej pielęgniarki, która pomagała Billowi na odludziu, choć było to dla niej kłopotliwe, a nawet niebezpieczne.
- Nie ma czasu na osobiste rozmowy - powiedział Duo.
- Tam jest Bill, prawda? Chcę tylko, żebyś przekazał mu wiadomość.
- Hej! - zawołał Bill - To Illyria!
- Nie ma na to czasu - warknął Duo.
- ...niegrzecznym chłopcem, niegrzecznym chłopcem...
- Illyrio! - krzyknął Bill, rzucając się na radiotelefon, odkładany właśnie przez Hama Duo na widełki.
- Bill, mój najdroższy! Czy to naprawdę ty?
Tymczasem Swinglowie* dotarli do statku kosmicznego i utworzyli pierścień wokół niego. Wygrażali mu pięściami i czynili inne groźne gesty. Spychacz został skierowany do pracy w pobliżu. Zaczął kopać obszerną jamę. Nie trzeba było komputera, by stwierdzić, że Swinglowie*, chcą przewrócić statek Duo do jamy i prawdopodobnie przysypać go pozostałą brudną ziemią. I chociaż nie stanowiło to prawdziwego zagrożenia dla statku skonstruowanego z astero-idowej stali krystalicznej 5.1 i wyposażonego również w pola siłowe, jednak było wiadomo, że Ham Duo nie zgodzi się na zabrudzenie całego statku. Ponieważ w kosmosie nie ma żadnych substancji ściernych z wyjątkiem bardzo dużych meteorów, które nie nadają się do czyszczenia, oznaczało to, że będzie musiał latać wszędzie brudnym statkiem, znosząc zniewagi swoich kolegów - kosmicznych piratów. Tak oto po raz pierwszy Ham zrozumiał, czym dla Swinglów* było zawstydzenie. Jego palce tańczyły na klawiaturze komputera, usiłując spowodować odpalenie systemów, nim Swinglom* uda się spełnić swoją groźbę.
Zauważył, że inna tłuszcza Swinglów* ciągnie z miasta sikawkę. Czy chcą zmyć na dno jego statek?
Duo wątpił w to. Tamci mieli jakiś paskudny plan w swoich spiczastych, małych główkach.
- Kochany, gdzie jesteś?- - zapytała Illyria.
- ...niegrzecznym chłopcem, niegrzecznym chłopcem...
- Na planecie Rathbone - ryknął Bill.
- Nie musisz wrzeszczeć.
- Przepraszam. Ta reprymenda mówi tak głośno, że nic nie słyszę.
- Czy powiedziałeś "reprymenda"? Co ona robi w twoim uchu?
- W tej chwili jest mi trochę trudno wyjaśnić - tłumaczył się Bill. - Illyrio, gdzie jesteś? Jak mogę cię odnaleźć? Czy dobrze się czujesz?
- Świetnie, Bill - powiedziała Illyria. - To dobrze, że tajny agent CIA pomyślał o Manewrze Jansenickim. W tej maleńkiej sterowni Chingera nie było dość przestrzeni psychiczno-oddechowej dla nas obojga.
Hani Duo spoglądał gniewnie na wskaźniki mocy wędrujące błędnie w dół i w górę.
- Czy nie możesz dać mi tutaj stałej mocy? - krzyknął.  W odpowiedzi  Kookie  zaskowyczał  coś o czynnikach mikroerozji i braku platynowych systemów wymiany powietrza.
- Spróbuj oszukać - rozkazał mu Ham. - W ten sposób nigdy się nie podniosę.
Bill zapytał Illyrię:
- Jaka to była planeta?
- Royo. Bill, spotkaj się ze mną. Mam dla ciebie cudowne niespodzianki.
- Gorzała? - zapytał Bill z nadzieją.
- I seks.
- O rany! - jęknął Bill. - Wielka dwójka tworząca zasadę przyjemności! Skąd ty to wiesz, Illyrio?
- Wiem, nie zadawaj pytań, zaufaj mi.
- Ale to jedno mi wyjaśnij.
- ...m czasie - powiedziała Illyria. - Czy nie słyszysz, że nasza transmisja zamiera? Nie mam czasu, żeby zagłębiać się w plany Obcego Historyka ani żeby ci opowiedzieć, jak je poznałam. Bill, po prostu się stamtąd wydostań!
- Jak mam to zrobić? Wybudować sobie własny statek kosmiczny?
- Musisz użyć Rozrywacza - sugerowała.
- Jak mam się nauczyć obsługi tego wynalazku, skoro prawdopodobnie zostało mi cholernie mało czasu? Illyrio, czy komputer nie mógłby pomóc?
- Uwierz mi - przekonywała go - komputer ma własne problemy.
- O czym ty mówisz?
- Twój przyjaciel Splock. Powinieneś zobaczyć ten bałagan, który narobił.
- Co się stało? Powiedz mi, co się stało?
- W porządku - powiedziała Illyria - chcesz rozmowy, będziesz miał rozmowę.  Kiedy kapitan Dirk przeniósł ponownie statek gwiezdny "Inicjatywę" do normalnej przetrzeni, nastąpiła próba sił pomiędzy nim a Anty-Dirkiem. Tylko że nie poszło to tak, jakbyś się spodziewał.
- A skąd niby mam się spodziewać, jak to poszło?
- Bill, spróbuj się ze mną połączyć i śpiesz się, śpiesz... - Głos Illyrii stawał się coraz słabszy. Wreszcie skurczył się aż do szeptu i wtedy całkowicie zamarł.
Bill odwiesił słuchawkę. To, co powiedziała Illyria, było niepokojące. Jakkolwiek naprawdę zawdzięczał jej życie, to jednak zrobiła się stanowczo zbyt nachalna. Przyjmowała za dobrą monetę zbyt dużo jak na istotę, która jeszcze nigdy nie ukazała się w jakiejkolwiek ludzkiej formie. Powiedziała mu, że go kocha; ale czy było to prawdą?
Na szkoleniu w obozie bazy sierżanci ostrzegali przed niebezpieczeństwem zakochania się lub bycia kochanym przez obcą.
- Nie wiadomo, o co im chodzi - mówił im starszy sierżant Adler. - Te obce są chytre. A skąd wiecie, czym jest dla nich miłość? Przynajmniej sześć obcych ras konsumuje partnera po kopulacji. Tak że możesz zacząć od poszukiwania miłości, a skończyć jako śniadanie swojej dziewczynki. Nie ma w tym żadnej przyszłości.
Tymczasem Gumadożucia zawołał do Duo, że udało mu się ustalić główny problem w energetycznym systemie statku.
- To naprawdę wspaniale, ty kudłaty kretynie - zagrzmiał Duo. - Ale jeżeli nie zrobisz czegoś naprawdę szybko, problem stanie się całkowicie akademicki.
Bo oto Swinglowie* przyciągnęli sikawkę i zaczęli pryskać po starannie oznaczonym prostokącie wokół statku. Tam gdzie pryskali, pojawiał się połyskliwy, biały gaz i szybko zastygał w kamień o ciężarze zbliżonym do pumeksu. Duo patrzył na Swinglów* otaczających statek tą substancją, wznoszących wokół niego budynek. I chociaż myśl, że lekki kamień mógłby w poważnym stopniu zahamować silniki odrzutowe statku kosmicznego, wydawała się śmieszna, tamci na pewno mieli jakiś pomysł. Obcy zawsze chowali w rękawie Jakieś sztuczki. To znaczy ci, którzy mieli rękawy. Względnie ręce. A po rasie takiej jak Swinglowie*, znoszącej tak źle wszelkie zakłopotanie, można było się spodziewać zarówno pomysłowości, jak i chęci zemsty.
W tym momencie rozbłysły iskry elektryczne. To Gumadożucia połączył silnik 234V z gniazdkiem RUF. Wskaźniki na pulpicie kontrolnym Hania zaczęły pokazywać normalne wartości i znieruchomiały. Statek uniósł się w górę, Ham Duo i Gumadożucia wydali jednoczesny okrzyk radości.
W tym momencie Bill zauważył, że żaden z nich nie patrzy na Rozrywacz. Przyszło mu na myśl, że jest to bardzo dobra okazja, by go zdobyć, o ile w ogóle planował to zrobić kiedykolwiek w najbliższej przyszłości. Przysunął się bliżej, zdając sobie sprawę, że będzie musiał działać szybko, ponieważ Duo nigdy nie pozwoli mu zabrać tej rzeczy.
Gdy jego ręka zacisnęła się na Rozrywaczu, rozpętało się piekło.
34
Swinglowie* przyciągnęli jeszcze kilka sikawek i wielką maszynę z dwoma rozpylaczami w kształcie litery U, którą Duo rozpoznał natychmiast jako utrwalacz kamienia o mocy przemysłowej klasy czwartej. Twarz Duo stężała, gdy poczuł, że wznoszenie się statku słabnie w efekcie twardniejącego wokół podstawowych silników kamienia. Włączył alarmową kontrolę rakietową - sprawą zasadniczą było nie dać się zamrozić na miejscu - i statek zaczął nieprzyjemnie wibrować. Światło przedostające się przez perspeksowe iluminatory ciemniało w miarę, jak wokół nich wznoszony był budynek.
Bill wyjął Rozrywacz z magnetycznego zacisku i obejrzał. Lekka stalowa pokrywa osunęła się, odsłaniając małą komputerową klawiaturę. Oprócz normalnej klawiatury QWERTY był jeszcze tuzin klawiszów specjalnych - funkcji oznaczonych od Fl do F12, oraz kilka innych oznaczonych DIN, DON i RES. Nie było żadnego źródła energii, chyba że urządzenie pracowało na bateriach AA. W tym czasie Bill nie słyszał jeszcze o TZS, Technologii Zasilania Sympatycznego, która pozwalała Rozrywaczowi podłączać się do każdego źródła energii wykorzystującego spektrum elektromagnetyczne. Nacisnął F l tylko po to, by zobaczyć, czy zapali się mały kwadratowy ekran. Mały mechanizm zaczął wibrować w jego ręce. W tym samym czasie statek kosmiczny zaczai się znowu wznosić, przeciskając się przez twardniejącą skorupę, którą Swinglowie* próbowali go otoczyć. Duo spojrzał w górę i zauważył Rozrywacz w ręce Billa. Dobiegał z niego wysoki piskliwy dźwięk, a ekran wydzielał oślepiające światło.
- Odłóż to! - rozkazał Billowi.
Bill byłby szczęśliwy, mogąc to uczynić, ponieważ nagłe działania Rozrywacza zaniepokoiły go. Ale mechanizm nie chciał, żeby się go pozbył. Kiedy Bill położył go na stole nawigacyjnym i spróbował odejść, ruszył za nim. Miał chyba jakąś formę własnego napędu i trzymał się blisko, wyrzucając fajerwerki oślepiającego światła i wydając ostre metaliczne dźwięki, które mogły być próbami mowy.
- Miejsce przeznaczenia? - zapytał Rozrywacz.
- Nieważne, zmieniłem zdanie - wyjaśnił mu Bill.
- Miejsce przeznaczenia, natychmiast! - zażądał mechanizm, jego głos był głośny, kłótliwy i stanowczy.
- Nie wiem, jak to wyrazić w prawidłowych współrzędnych - zaklinał się Bill.
- Przestań gadać bzdury i zrób to, na co cię stać - rozkazał Rozrywacz.
- ...niegrzecznym chłopcem, niegrzecznym chłopcem... -  wrzeszczał w uchu Billa głos reprymendy. Nie dość, że nie mógł podać żadnych instrukcji, to jeszcze wątpił, czy byłby w stanie prawidłowo zawiązać sznurowadło przy tym rejwachu w uchu.
Hałas nagle ustał.
- Czy tak lepiej? - zapytał Rozrywacz.
- Skończyło się! - zawołał Bill. - Co zrobiłeś?
- Zlikwidowałem to. Czas i przestrzeń nie są jedynymi rzeczami, jakie potrafię zwyciężać. Ha, ha, ha!
- Co za poprawa! Jest naprawdę wspaniale. Nie wiem, jak ci dziękować.
- Wystarczy, że o tym pomyślałeś. Nawet prosta maszyna lubi uprzejme słowa.
Rozrywacz zapomniał o swojej złości, zmienił się niemal w lizusa i uporczywie wyjaśniał, bardzo rozwlekle, że likwidując reprymendę, nie wyszedł poza granice tych działań, do jakich został zaprojektowany. Albowiem, gdy ktoś podróżuje dzięki rozsadzającej sile, potrzebuje wszystkich zmysłów co do jednego.
- Ja o tym nie wiedziałem - przyznał Bill. - W ustach Illyrii brzmiało to zupełnie łatwo.
- Och, to nie jest trudne - stwierdził Rozrywacz. To jest dość łatwe. Ale wypadki się zdarzają i na tym, rozumiesz, polega problem.
- Tak naprawdę, niezupełnie jeszcze się zdecydowałem, czy wyruszyć właśnie teraz.
- Poważnie? - zdziwił się Rozrywacz, a w jego pytaniu zabrzmiała podejrzana nuta sarkazmu.
- Tak, właśnie tak - potwierdził Bill, nie chcąc zirytować  tego  elektronicznego  choleryka. - Po prostu wyłączę cię, dopóki nie będę gotowy. - Odwrócił go do góry nogami i obejrzał wszystkie ścianki. Nie było ani śladu wyłącznika.
- Zgadza się. Ze mną jest tak, jak z trzema życzeniami. Kto raz zaczął, musi skończyć. Ze mną to samo. Przestań bredzić i powiedz mi, gdzie chcesz jechać. Teraz.
- To nie byłoby w porządku. Znalazł cię Hani Duo. Należysz do niego. To on musi wydać rozkazy.
- Posłuchaj, chlopcziku - powiedział Rozrywacz inaczej niż poprzednio - tu nie ma kwestii własności. To, o czym tutaj mówimy, jest sprawą władzy. A władza należy do tego, kto ma ją w ręce.
Maszyna zatrzeszczała ze złością i zaczęła żarzyć się nieziemską zieloną poświatą. Bill wpadł w panikę i usiłował odłożyć Rozrywacz, ale ten przywarł do jego ręki, jakby był magnesem.
- Kapitanie Duo! - wrzasnął Bill z przestrachem. - Ten  Rozrywacz  zachowuje  się  bardzo dziwnie!
Rozrywacz zachichotał mechanicznie. Kiedy Bill spojrzał na Duo, zobaczył, że pełen życia wódz piratów zastygł w połowie ruchu i wygląda jak woskowa figura. Jego przyjaciel, Kookie Gumadożucia, z rękami wciąż jeszcze na przyrządach sterowania energią, wyglądał jak futrzany dywanik, który odpoczywa po chwilowej animacji.
Patrząc przez iluminator, Bill zorientował się, że statek został zatrzymany w trakcie lotu. Wisiał w powietrzu jakieś pięćdziesiąt stóp nad ziemią. Znajdujący się pod nim tłum Swinglów* został również zamrożony, większość z uniesionymi kościstymi pięściami.
Nawet podwójne słońce, kierujące się ku południo-Wo-zachodniemu horyzontowi Rathbone, zatrzymało się w połowie ruchu.
Tylko Bill nie dostał się w niewolę mrożącego czasu. I nie mógł wypuścić z ręki Rozrywacza.
- W porządku - zgodził się Bill. - Nie wiem, co zrobiłeś, ale włącz to wszystko z powrotem.
- Tak naprawdę niczego nie wyłączyłem, pajacu. Ale uruchamiając mnie, przerzuciłeś nas obu do przestrzeni-poczekalni. Musisz mi powiedzieć, dokąd się wybierasz, żebym mógł znaleźć właściwy kanał, do którego nas wprowadzę.
- O, nie wiedziałem, że to jest takie proste.
- Technologia rozsadzania jest tak nowa, że naukowcy nie mieli jeszcze szansy, żeby ją skomplikować. Zastanów się tylko, przecież usunąłem twoją reprymendę, prawda?
- Prawda - Bill znowu przytaknął.
- Więc chyba jesteś mi winien małą uprzejmość, co?
- Myślę, że tak. Ale wyjaśnij mi jedną rzecz, dlaczego mówisz z akcentem?
- Powiem ci, jak tylko wskażesz mi swoje miejsce przeznaczenia.
Bill doszedł do przekonania, że był głupi, nie wykorzystując tego pomysłowego i uczynnego środka transportu. A poza tym chciał wiedzieć, skąd wziął się ten akcent.
- Czy znasz planetę o nazwie Royo? Rozrywacz przejrzał swój rejestr w przeciągu kilku nanosekund i powiedział:
- Jasne, którą chcesz?
- A ile jest tam tych Royo?
- Na razie doszukałem się pięciu. Naturalnie w każdej chwili mogą zostać przekazane jakieś nowe dane. Przejrzę je także.
- Ale skąd mogę wiedzieć, o które Royo tu chodzi.
- Mój dlogi, miody człowieku, skąd mogę wiedzieć, którego Royo szukasz?
- Ten akcent! - powiedział Bill. - Dlaczego?
- Najpierw ustalmy, co z tym Royo. Czy w ogóle wiesz coś na ten temat?
- Jest tam atmosfera zawierająca tlen, która nadaje się do oddychania. - Bill myślał, że jeśli jej nie będzie, to on tam nie pojedzie.
- Dobrze. To eliminuje jedną z planet.
- Myślę, że jest tam miły klimat, odpowiedni dla ludzi.
- Cieniutko. Ale sądzę, że możemy wykreślić Royo Terminosus i Royo Wulcanicus. Za zimno i za gorąco.
- To ile zostało? - zapytał Bill.
- Jedną chwileczkę, pozwól, że jeszcze raz policzę. Dwie! Praktycznie już tam jesteśmy. Mówię, oczywiście, do pewnego stopnia metaforycznie. Naprawdę jeszcze nie wystartowaliśmy.
- Tak myślałem - zgodził się Bill, ponieważ wokół siebie widział wciąż te same stężałe postacie: Duo, Gumędożucia i całą resztę. - Co proponujesz?
- Mówię z akcentem - powiedział Rozrywacz - ponieważ jestem częścią specjalnej serii pamiątkowych automatów, których taśmy głosowe sporządzono w ten sposób, by brzmiały tak jak słynni ziemscy uczeni z przeszłości. Posiadam głos węgierskiego psychofizyka z XXI wieku, Raimundo Szekeleya.
- To wyjaśnia tę sprawę. Ale dlaczego mówisz mi o tym teraz?
- Ponieważ zamierzamy odwiedzić obie planety Royo i przekonać się, która z nich jest tą poszukiwaną.
- O - rzekł Bill. - Ale czy to nie będzie... Nie miał czasu, by powiedzieć "niebezpieczne".
W tym samym momencie Rozrywacz rozpoczął podróż.

35
Wiele uczonych rozpraw napisano o tym, jak to jest, gdy podróżuje się za pomocą Rozrywacza. Wszystkie opierają się jednak na domniemaniach, ponieważ w naszej epoce urządzenie to zostało zakazane. Było szybkie i skuteczne, ale powodowało nieoczekiwane efekty uboczne. Również przejście, pomiędzy tym, gdzie byłeś, a tym, gdzie chciałeś być, następowało tak raptownie, że wywoływało to efekt wahania czasu, co zmuszało cię do pobytu w przestrzeni spadkowej zwanej także statyką, w celu umożliwienia twemu ciału i organom wewnętrznym dogonienia podróżującej głowy. Niektórzy ludzie odbyli podróż Rozrywaczem, doświadczając dziwnej sensacji pozostawienia gdzieś części samych siebie. Co zwykle było prawdą. I wiele było okrzyków bólu, gdy nagle odkrywali, jaka to była część. Przypuszczano, że szybka podróż Rozrywaczem nie daje ludzkiemu ,ja" dość czasu, żeby zebrało razem, co jego, w różnorodnych przedłużeniach w czasie i przestrzeni. W przypadku Billa nie stanowiło to na szczęście problemu, ponieważ nie miał on szczególnie lotnej wyobraźni.
- Gdzie jesteśmy? - zapytał Bill.
- To pierwsze Royo na naszej liście. Czy według ciebie wygląda na to właściwe?
Bill rozejrzał się. Stali na małym przylądku. Pod nimi leżało wielkie miasto, zbudowane w całości z niebieskiego materiału o wielu walorach i odcieniach. Były tam wieże licznych kościołów. Bill dostrzegł też szerokie bulwary i pojazdy poruszające się na drogach. Świeciło pojedyncze słońce, które wisiało nisko nad horyzontem otoczone purpurowymi chmurami. Po ulicach chodzili ludzie. A w górze trzepotały skrzydłami wielkie ptaki. Gdy tak patrzył, jeden z ptaków skręcił i zanurkował, porywając kogoś z ulicy i unosząc go pod uderzającymi zamaszyście skrzydłami. Inni ludzie nie zwrócili na to uwagi. Szli dalej - Bill śledził kierunek ich marszu. Zauważył kilka wielkich ptaków niosących ogromne koryto na plac pośrodku miasta. Postawiły je na ziemi i Bill zobaczył, ze jest wypełnione jakąś zielonkawą substancją.
- Co o tym myślisz? - zapytał Rozrywacz. - To miejsce ma reputację najinteligentniejszej ptasiej planety w Galaktyce. Te ptaki nie żywią się prawdziwymi ludźmi. Są to protoplazmowe roboty występujące w wielu smakach. Tamte wyglądają mi na ludzi-parówki, choć oczywiście z tej odległości nie można mieć całkowitej pewności.
- Nie sądzę, żeby to było właściwe Royo - stwierdził Bill.
W tym momencie uświadomił sobie, że już go tutaj nie ma, a w moment później wiedział już, że jest gdzie indziej. Podróż z Rozrywaczem była faktycznie rozrywająca.
Krajobraz następnej planety był cały brązowy i pomarańczowy. Było tam też mnóstwo czarnych sylwetek, które wydawały się nie mieć żadnej głębokości, z którejkolwiek strony by nie patrzeć. Rozlegały się tu dziwne dźwięki przypominające głosy, ale Bill nie zauważył nikogo, do kogo mogłyby należeć. Koty, żerujące w starożytnych ruinach na położonych poniżej morskich plażach, urządzały sobie wyścigi i wzgardliwie nie zauważały mężczyzny z maszyną w ręce, który je obserwował.
- Myślę, że to też nie jest to. Do diabła, to nie jest żadna z nich. Co teraz zrobimy?
- Courage, mon enfant. Zawsze jest inna alternatywa - przetłumaczył Rozrywacz.
- To znaczy?
- Jeżeli odpowiedzią nie jest ani jeden, ani dwa, musi być nią trzy.
- Ale tu nie było trzeciej możliwości! - krzyknął Bill.
- Teraz jest - powiedział mu Rozrywacz. I ot tak po prostu Bill znalazł się gdzie indziej.
Planetę Royo poznali ludzie dzięki swoim ulubionym marzeniom; Royo jest tylko jednym z wyobrażeń ludzkiej rozkoszy. Bill znalazł się na długiej plaży. Jak okiem sięgnął, połyskiwał półksiężyc rozpalonego białego piasku.
W górze krążyły mewy, a w pobliżu rozłożyły się gibkie dziewczyny. Czy mogło być coś bardziej rajskiego? Ku swemu zupełnemu zadowoleniu Bill zobaczył przy brzegu małe bary zbudowane z drzewa wyrzuconego przez morze, o zachwycających nazwach, takich jak "U Brudnego Dicka". Czy można było wyobrazić sobie coś fajniejszego od życia wśród oswojonych piratów? A wzdłuż plaży stały także kioski z hamburgerami, malownicze budki z wyrzuconego drzewa, w których dorodne damy, spowite w kolorowe chusty, smażyły śliczne tłuste hamburgery z mnóstwem cebuli i wyborem przypraw, które mogłyby być dumą pałacu sułtana. Był tam nie tylko wszechobecny ketchup, pięć rodzajów siekanych jarzynek - picalili i sos salsa w trzech kolorach - jeden mocniejszy od drugiego, ale także kawałki piklowanego mango, plasterki boczku, soczyste plasterki kwaśnych pomidorów i wiele, wiele innych rzeczy, dość wstrętnych, kiedy się nad tym zastanowić, o których marzą na próżno mężczyźni na wielu planetach. W każdym z tych miejsc podawano wysokie, oszronione drinki z rumu, więc Bill czuł się zmuszony spróbować jednego lub dwóch, gdy tak kontynuował swój spacer.
Ludzie na plaży byli piękni, gładcy i przystojni. uśmiechali się białymi zębami niespotykanie jasnymi. Kobiety były obdarzone wdziękiem ładniutkich gwiazdek filmowych. A zaraz za plażą były sale taneczne, kina wyświetlające największe przeboje, diabelski młyn, różne przejażdżki, kolejki i fałszywe dinozaury, które naprawdę kryły w sobie umeblowane pokoje.
Piękna młoda kobieta, o długich ciemnych włosach i urodzie zbyt wielkiej, by urodziła się tylko dzięki człowiekowi, podeszła do Billa i powiedziała:
- Ty jesteś tym przyobiecanym, czyż nie tak?
- Myślę, panienko, że mogę nim być - powiedział Bill z dworską grzecznością wywodzącą się ze starego świata, która wyrobiła mu opinię dziwaka w podłym miasteczku na zacofanej planecie, gdzie kiedyś otrzymał dar życia. - A kim ty jesteś?
- Jestem Illyria.
Bill otworzył usta ze zdumienia. Jej uroda zasługiwała przynajmniej na tyle.
- Kiedy cię widziałem ostatnio - przypomniał - byłaś małą, zieloną jaszczurką.
- Jak być może zauważyłeś, zmieniłam się. - Illyria uśmiechała się szeroko.
- Rzeczywiście - powiedział Bill łamiącym się głosem. Zaczął wyciągać do niej ręce, po czym nagle zamiast tego sięgnął pod swoją lewą pachę.
- O co chodzi? - nadąsała się Illyria, która już Pochyliła się naprzód w oczekiwaniu uścisku.
- Chinger. Był właśnie tutaj. Z CIA w głowie. Maleńkim CIA wzrostu nie więcej niż dwa cale.
- Nie mówmy o przeszłości - zaproponowała . - To jest już za nami.
- I bardzo dobrze. Ale gdzie poszedł ten Chinger?
- Czy to ma znaczenie, kochanie?
- Nie sądzę. Tylko, wiesz, trochę mnie niepokoi, nie wiem, gdzie zgubiłem CIA i Chingera.
- Prawdopodobnie mieli ochotę pójść gdzie indziej i nie chcieli cię martwić, mówiąc ci o tym.
- To nie jest najlepsze wytłumaczenie, ale na razie  będzie  musiało  wystarczyć. - Ta  sprawa wciąż go niepokoiła, ale postanowił przejść nad nią do porządku. - Więc to jest Royo, hę? - zapytał bez większego zainteresowania, jednocześnie wyciągając ręce, żeby ją pochwycić. Illyria zakołysała umiejętnie biodrami, biorąc jego leniwy gambit kon-wersacyjny za prawdziwą ciekawość.
- Tak, kochanie. Chodź, pokażę ci okolicę - powiedziała, po czym zabrała nadąsanego, nastroszonego i nadętego Billa na wycieczkę krajoznawczą.
36
Pomimo braku nawet najmniejszego zainteresowania Bill dowiedział się wkrótce, że planeta Royo posiada tylko jeden ląd, a i to niezbyt wielki. Royo składało się z jednej wyspy i oceanu zajmującego resztę planety. Wyspa była rajem według ziemskich standardów. Każdy dzień był doskonały, słoneczny i jasny, na tyle upalny, żeby się ładnie opalić, ale nie aż tak, żeby się poparzyć. Na Royo mieszkała tylko jedna rasa: Royoanie. Byli to piękni ludzie, którzy spędzali cały czas na surfingu i innych zabawach. Ponieważ osiągnęli cel już na początku swojej pisanej historii, ich mózgi uległy stopniowej atrofii, zgodnie z zasadą natury, że to, czego nie używamy ginie. Tam gdzie kiedyś mieściły się mózgi Royoan, obecnie były jamy, do których można się było dostać przez uszy. Royoanie obchodzili następującą uroczystość: Gdy dziecko kończyło szesnaście lat, a może trzynaście - Royoanie nie byli zbyt biegli w liczęniu więcej niż do dwóch - jamę w głowie wypełniano pachnącym olejkiem kokosowym i pewnymi ziołami, których dokładne proporcje były przekazywane wiernie z pokolenia na pokolenie, oczywiście słownie, gdyż osobnicy o mentalności koszyków nie umieli czytać - a w mówieniu też nie byli najlepsi, jeśli o to chodzi. Przekaz ustny stanowił prawie całą pamięć rasową Royoan, nie wspominając o ich kulturze. Olejek dawał włosom naturalny połysk, zabezpieczał przed łysieniem, zapewniał zdrową skórę i błyszczące oczy. Dzięki tej cudownej substancji Royoanie zawsze wyglądali dobrze, a to było dla nich najważniejsze.
Kiedy Illyria znalazła się tutaj, nie miała większych trudności z przejęciem ciała pięknej młodej Royoanki za pomocą swego znakomicie przystosowanego umysłu.
- Czy tu nie jest cudownie, Bill? - zapytała go Illyria. Siedzieli na plaży nad stekami z rusztu, a chór Royoan śpiewał swoje rzewne piosenki. Szkoda tylko, że brakowało im tekstu-i melodii.
- Pewnie, że cudownie - powiedział Bill, otaczając jedną ręką ramiona Illyrii, starając się, by ten gest wyglądał swobodniej niż było naprawdę. Pierwszą falę heteroseksualnego entuzjazmu zastąpiły wątpliwości. Bill nie potrafił przyzwyczaić się, że Illyria jest piękną kobietą. W sposobie, w jaki do tego doszła, było coś odrzucającego.
- Ciężką  miałaś  przeprawę  z  tą  royoańską dziewczyną, co? - rzekł z nieświadomą arogancją kogoś, kto zawsze miał swe własne ciało.
- Wcale nie, mój drogi. Zapytałam ją: "Lizo, czy nie będzie ci przeszkadzało, jeśli na chwilę zabiorę twoje ciało?"
- Ależ, ani trochę - powiedziała Liza po dziesięciominutowym oczekiwaniu, które zawsze towarzyszy każdej próbie quasi-inteligentnego myślenia u Royoan. - Ale kiedyś mi je oddasz, prawda?
- Oczywiście - powiedziała Illyria.
- No to jazda, pożyczaj. Będę miała o czym opowiadać dzieciakom.
- Dzieciakom?
- Royoanowie mówią o sobie samych "Dzieciaki".
- Aha! - powiedział Bill.
- No i proszę. Seks i jedzenie. Tak, jak obiecałam.
- Tak - powiedział Bill, odkładając wołowe żeberko, które ogryzał.
Illyria przytuliła się do niego i Bill poczuł, że zaczyna reagować. Ostatecznie była piękną kobietą, była okrągła i miękka wszędzie gdzie potrzeba, pragnęła go; tamta dziewczyna powiedziała, że wszystko OK, więc dlaczego miał się tym przejmować?
I tak rozpoczął się pobyt Billa na Royo. Wkrótce nabrał leniwych wyspiarskich obyczajów. Royoanie zbierali się każdego ranka, by czcić jego szponiastą stopę aligatora i podziwiać kły, na których pobrzękiwał dla nich leniwie. Bill uważał to za głupie, ale Illyria powiedziała, że nie zaszkodzi zachęcić ich do odrobiny entuzjazmu. Bill mógł doszukać się w sobie rzeczy godniej szych uwagi niż stopa aligatora, która trafiła mu się przez przypadek, ale tak to już jest ze sławą; nie masz wyboru, kiedy i dlaczego przychodzi. Royo było naprawdę fajnym miejscem. Oczywiście nie było tu atmosfery rozmyślań, ale to Billowi nie przeszkadzało. Oprócz tego zaczął tęsknić za komiksami. Stwierdził też, że wspomina z nostalgią dni spędzone w służbie. To śmieszne, kiedy był w wojsku marzył, żeby zdarzyło się właśnie coś takiego. Żeby wysadzono go w bujnym tropikalnym raju, na planecie pełnej żarcia, gorzały i pięknych młodych kobiet, które by go kochały, oraz mnóstwa innych, które chciały go mieć, gdyby tylko skinął...
Ale to oczywiście nie byłoby uczciwie wobec Illyrii. I tak z tej całej bandy ona wyglądała najlepiej. Z prostej przyzwoitości winien był...
No cóż, co był jej winien? Jakby się nad tym dobrze zastanowić, to nikt Billa nie spytał, co on myśli o tym układzie.
I śmieszne, jak szybko smak rumu zaczyna przesycać podniebienie. Za słodki. W rzeczywistości Bill zaczynał się nudzić. Nie ma sensu opowiadać, co by zrobił, gdyby, niedługo po jego przybyciu, dziwne światło na niebie nie powiedziało mu, że jakiś statek kosmiczny podchodzi do lądowania.
37
- A więc to jest twój standardowy raj tropikalny - powiedział pan Splock. - Być może, mierzony skalą hedonistyczną, plasuje się on trochę lepiej niż większość innych, bez wątpienia, ale został wycięty z tego samego sukna. Jestem pewien, że pan się ze mną zgodzi, kapitanie Dirk?
Dirk, idący po piaszczystej plaży bez butów i z podwiniętymi nogawkami, wydawał się nie słuchać swego pierwszego oficera. Popijał colę i zajadał hot-doga z wszystkimi dodatkami. Jego twarz miała rozmarzony wygląd człowieka odurzonego. Z tego względu stan umysłu Dirka można było opisać literą T i pan Splock, obcy wszelkim emocjom - nie mógł nie zacząć sondować tej zmiany. Był zatroskany, gdyż nigdy T - transcendentny nie widział czegoś podobnego u surowego zazwyczaj kapitana "Inicjatywy".
- Czy nie lepiej byłoby wrócić na statek, proszę pana? - zapytał Splock.
- Nie ma pośpiechu. - Dirk rozejrzał się leniwie. - Nic nas tutaj nie zaatakuje.
- Nic z wyjątkiem naszych pragnień - powiedział Splock. - Mówię oczywiście tylko o tych, którzy je mają. Reszta - to znaczy ja sam - będzie kontynuować nasze obowiązki, tak jak zostało to uprzednio zapisane w protokołach "Inicjatywy".
Dirk spojrzał na swego pierwszego oficera z udaną ciekawością, hamowaną myślą, że ten żartowniś jest po prostu nudną piłą.
- Panie Splock, czy nie miałeś nigdy chętki, żeby się rozwinąć? Upić? Rżnąć dziewczynki?
- Pan wybaczy - wybełkotał Splock, zaskoczony bezczelnością. - Rozwinąć? Upić? Rżnąć? To nie do pomyślenia!
- Wiesz, o co mi chodzi. A przynajmniej mam nadzieję, że wiesz. Któregoś dnia musisz opowiedzieć mi o waszych procesach reprodukcyjnych - choć z drugiej strony może lepiej, żebyś tego nie robił. Więc odpręż się. Zrób sobie wakacje. Zabaw się trochę.
- Nie tylko, że nie myślę nigdy o takich rzeczach - powiedział Splock, wciągając głośno powietrze przez rozpalone nozdrza - to jeszcze jestem zaskoczony, że pan o nich myśli, proszę pana.
- Jesteś przyzwyczajony do oglądania mnie w stanie moralnego lub fizycznego kryzysu.
- Czy mogę mówić bez ogródek?
- Dalej, Splock.
- Stan kryzysu panu odpowiada, proszę pana. Dirk zaśmiał się i cisnął niedojedzoną część hot-doga w wodę kłębiącego się przyboju. Ryba-hiena, która żywiła się samymi odmowami i żyła w stanie hibernacji, kiedy nie mogła znaleźć żadnej odmowy, chwyciła ją zębami i pożarła, pozostawiając plażę równie czystą jak przedtem.
- To miejsce wprawia mnie w osobliwie beztroski nastrój - powiedział Dirk. - Nie możesz wiedzieć, czym dla ludzi są nastroje, ponieważ ich nie miewasz. Ale mogę cię zapewnić, to one rządzą naszym życiem.
- Nonsens, kapitanie. Naszym życiem rządzi poczucie obowiązku. Kocha pan także swego Boga, o ile jakiegoś pan ma, i muszę pana o to zapytać innym razem i w innym kraju.
- To wszystko prawda, panie Splock, święta prawda! Ale niekiedy nawet najlepsi z nas - nie żebym się za takiego uważał, to tylko dla potrzeb rozumowania - nawet najlepsi z nas, powiadam, potrzebują małych wakacji od surowej krainy poprawności moralnej i religijnej pociechy.
- Mówi pan teraz jak Anty-Dirk - powiedział Splock.
- Nie, zabiliśmy go w uczciwej bitwie. My byliśmy po stronie Karola Wielkiego i chrześcijaństwa, a on stał przy sułtanie i islamie. Ponieważ zwyciężyliśmy, mieliśmy rację, hę, Splock?
- Może pan zająć za pomocą słów dowolne stanowisko - stwierdził Splock. - Ale muszę podkreślić za pańskim uprzejmym przyzwoleniem, że jest to najczystsza sofistyka. Albo, jak mają zwyczaj mawiać na dolnych pokładach, gówno.
- Radzisz sobie ze słowami, mój dobry Splocku, ale nie bierzesz pod uwagę demonicznej strony człowieka. A może zaprzeczysz jej istnieniu?
- Nie, jest na to dość dowodów - powiedział Splock. - Ale myślałem, że pan ją pokonał, kapitanie.
- Ja przecież to zrobiłem, Splock! Dokładnie do tego zmierzam. Pokonałem demoniczną stronę, ale to oznacza, że mam prawo zrobić sobie małe wakacje, jeśli chcę, prawda?
- Myślę, że tak - powiedział Splock. - Ale czy to jest najbardziej odpowiedni moment? Obcy Historyk jest wciąż na wolności, a Ziemia nie jest żadną miarą bezpieczna.
Dirk wzruszył ramionami.
- Takie jest życie. Jedno niebezpieczeństwo po drugim. Myślę sobie, że nasze gatunki mogą nam pozwolić na mały odpoczynek i przez jakiś czas przepychać się same. Lub ujmując zwięźlej: Galaktyka da sobie radę beze mnie i nie zginie w czasie, gdy ja zrobię sobie urlop. To znaczy urżnę się i prześpię z jakąś babą.
Splock był tak wstrząśnięty, że nie odpowiedział od razu. Szedł z rękami splecionymi z tyłu, jego twarz miała wyraz twardy i nieustępliwy - stanowił wyraźne przeciwieństwo Dirka, który przechadzał się jak chłopiec w wieku pokwitania cieszący się z pierwszej erekcji.
Splock spojrzał na swego dowódcę i przez rysy jego twarzy przemknęła nagle fala zrozumienia. Zmiana w jego zachowaniu była tak wyraźna, że Dirk zauważył ją od razu.
- Splock, stary druhu, właśnie sobie o czymś pomyślałeś! Chodźmy na drinka i wtedy wszystko mi opowiesz.
- Na drinka? Jeżeli pan sobie życzy, mogę panu towarzyszyć, chociaż ja sam nie piję. A co do tego, o czym pomyślałem, jest to coś, co można by chyba nazwać analogią. Jestem dość zadowolony, bo nieczęsto zdarzają mi się analogie.
- No cóż, powiedz mi, kolego.
- Nie teraz, panie kapitanie. Później.
- Jak wolisz - powiedział Dirk. - Chodźmy na tego drinka.
Zaprowadził ich do baru "U Brudnego Dicka", gdzie czekał Bill z oszronioną szklanką w ręce.
38
Chociaż Dirk przyznał sobie prawo do nieograniczonej wolności, nie rozciągało się ono na załogę "Inicjatywy". Pan Splock, jako drugi oficer, przerażony tym, co zobaczył, odwołał wszystkie przepustki na brzeg. Zamknięto luki statku, a tarcze podniesiono przy minimalnej mocy, żeby nie wyczerpywać akumulatorów. Ale nawet minimalna moc wystarczała, by powstrzymać wszystkich odwiedzających. Kiedy Dirk zaprotestował, pan Splock przypomniał mu, że wprawdzie zrobił sobie wakacje, ale nie ma prawa rozszerzania tego przywileju na załogę. Wskazał, że statek jest obecnie w służbie czynnej i dlatego wszyscy ludzie muszą pozostać na stanowiskach bojowych. Wszystko to było całkowitym kłamstwem, ponieważ Splocka dręczyły wizje różnych alkoholowych orgii, do jakich mają skłonność żeglarze, nawet kosmiczni, znudzeni swoją otępiającą pracą.
Kapitan nie zgodził się, ale od chwili przybycia na Royo nie miał już ani siły, ani woli, ani chęci, by protestować i zapewnić sobie przewagę. Był na wakacjach; próby rozkazywania ludziom były głupotą; angażowanie się w ich nieustanne kłótnie było bezsensowne; miałby każdego z nich przeciwko sobie.
Trzeba pracować pilnie dla własnego zbawienia, więc skoro, do cholery, myślał Dirk, on je osiągnął, inni będą musieli dać sobie radę sami.
Na plaży zaczepiły go ładne kobiety. Dirk wiedział, że jest przystojny, ale to było już naprawdę śmieszne. Bez najmniejszego wahania, z ogromnym entuzjazmem rzucił się w życie sybaryty. Z kwiatami we włosach i głupawym uśmiechem przesytu na ustach przechadzał się po leniwych plażach tego planetarnego raju. Kobiety, które z nim chodziły, były bardzo małomówne, ale to nie przeszkadzało Dirkowi. Ludzie i tak mówili za dużo. Dirk bardzo szybko polubił ciszę. Jakże różniła się od życia na pokładzie statku pełnego nie kończącej się gadaniny i małych problemów. Teraz mógł godzinami siedzieć na plaży i po prostu cieszyć się wieczornym słońcem. Mógł cieszyć się rybą-hieną i ludźmi grającymi w siatkówkę. Mógł cieszyć się rumowym ponczem, przejażdżkami na diabelskim młynie. Hej, to wszystko miało w sobie jakość. Niekiedy było mu trochę nieprzyjemnie na myśl o załodze. Splock nie pozwoli im nawet spojrzeć na to na płytach wizyjnych. Biedaczyska są w raju i nawet o tym nie wiedzą.
Dirk i Bill stali się dobrymi kompanami od kieliszka. Splock szedł za nimi zawsze jak cień i siedział "U Brudnego Dicka" nad mrożoną herbatą, podczas gdy Bill i Dirk zarykiwali się ze śmiechu z każdego wypowiadanego słowa, upijając się rumem do nieprzytomności.
Bill miał po latach treningu olbrzymią pojemność. Ale był także leniwy i coraz bardziej nienawidził codziennego wstawania z porannym kacem. Zmuszony do umiarkowania przez kaca i początek alkoholizmu w końcowym stadium, być może, w chwilach trzeźwości, pod wpływem pięknej i roztropnej Illyrii, Bill zaproponował, by odbywali swe balangi raz w tygodniu, zaś w inne dni grali w siatkówkę.
Dirk nie chciał o tym słyszeć. Jako doktryner-eks-tatyk upierał się przy piciu każdej nocy, bo żeby nie stracić wolności, trzeba ją praktykować, a najlepszą praktykę zapewnia posiadanie stałej licencji. Dirk szukał przyjemności z tą samą demoniczną dynamiką, która prowadziła go podczas jego wysoce moralnej kariery głównego oficera największego, najszybszego i najładniejszego statku gwiezdnego w całej marynarce Ziemi. Szukał przyjemności dla zasady i śmiał się na dany znak, ponieważ poczucie obowiązku może odbijać się nawet na czyimś poczuciu humoru.
Po pewnym czasie, ponieważ pijacy są dość nudni, gdy jeden jest trzeźwy, Bill zaczai wypuszczać się ze Splockiem, podczas gdy Dirk leżał przez większą część dnia w pijackim stuporze. Nie podobało się to Illyrii, bo nie lubiła Splocka. Nie ufała mu. Wyglądał na jednego z tych, którzy nie lubią, jak inni się bawią. I którzy zrobią, co mogą, by przerwać tę zabawę. Ale Bill był niewzruszony. Wyjaśnił jej, że musi spędzać trochę czasu z chłopakami. Zdziwiła się, dlaczego nie zaprzyjaźnił się z miejscowymi Royoanami. Bill wyjaśnił, że jest się z nimi trudno dogadać, ponieważ mówią powoli i posługują się wyłącznie terminologią surfingową, która zmienia się każdego roku. Skąd Bill miał wiedzieć, że "staczanie się z górskich ust dołownika" znaczy "czy przyjdziesz dziś wieczorem na stek z rusztu?" A przyjście na stek z rusztu nie miało sensu, gdyż Royoanie płci męskiej rozmawiali wyłącznie o falach. Liczyli i starali się zapamiętać każdą falę, jaką widzieli w ciągu dnia, choć wspomnienia nowych fal gromadzące się każdego nowego dnia wypierały wspomnienia poprzednich, z wyjątkiem małej części ich pamięci, która zawierała historię największych fal wszech czasów. Również na ten temat można było z nimi owocnie dyskutować.
- Pamiętasz starą dwudziestą drugą w roku Bagnistej Kury?
- Tak. Była taka jak podwójna 2456 w roku Szkarłatnego Ibisa.
I tak dalej.
Bill próbował brać udział w tych rozmowach. Czasem, gdy mocny drink rozwiązywał mu język, uzupełniał lata wszelkich fal. Wszyscy zgadzali się, że były to wielkie fale i wielkie lata. Trudno powiedzieć, czy mu wierzono, czy też nie chciano ranić jego uczuć. Prawdopodobnie nie robiło to i tak żadnej różnicy.
Kapitan Dirk nie był dobrym towarzyszem. Zaczynał coraz bardziej dziwaczeć, mruczał coś o "przełomie w duchowej przyjemności" i ocierał nieapetyczną białawą plwocinę, jaka ostatnio stała się utrapieniem jego brody. Więc Bill wybrał towarzystwo Splocka.
Stwierdził, że można go zrozumieć. Splock przypominał mu wielu sierżantów, których znał w przeszłości. Brak uczuć i całkowita nieobecność poczucia humoru nie stanowiły nigdy uszczerbku dla ducha wojownika.
- Raczej nie lubię ludzi - wyznał Splock pewnego dnia. - Ale pracuję z nimi. Więc muszę ich rozumieć i godzić się z ich upodobaniami. Dlatego, choć nie powinienem tego mówić, wydaje mi się, że Dirk jest nienormalny.
- Owszem, postępując w ten sposób, jest naprawdę nieznośny - powiedział Bill. - Nigdy nie myślałem, że to powiem, ale to się robi trochę nudne; wiesz, o co mi chodzi, to, że masz wszystko, co chcesz, kiedykolwiek zechcesz. To tak jakbyś tego wcale nie miał. Śmieszne, prawda?
- Widocznie nie dla istot ludzkich.
- Wszystko jedno, jestem tym już trochę znudzony.
- W takim razie, czemu nie szturchniesz swojego Rozrywacza, żeby się stąd wydostać? - zapytał Splock.
- Nie mogę. Rozrywacz nie przybył wraz ze mną tutaj.
- Dlaczego?
- Któż wie, jakie czarne myśli czają się w bankach pamięci Rozrywacza? Chyba powinienem mu powiedzieć, żeby trzymał się w pobliżu.
- Czy naprawdę chcesz się stąd wydostać? - zapytał Splock.
- Myślę, że tak. Ale nie palę się, żeby wrócić do kawalerzystów. Tak czy siak chce mi się rzygać od mięsa z rusztu.
- Jesteś jedyną osobą, której mogę tutaj zaufać. Zaś załodze nie pozwoliłem wychodzić z oczywistych powodów. Czy zgodzisz się wziąć udział w podstępie w dobrej sprawie?
- Do diabła, jestem żołnierzem. Kłamstwo to sposób życia.
- Więc słuchaj uważnie. Mam plan, który może okazać się ryzykowny - nawet niebezpieczny.
39
Kapitan Dirk stał się wielkim ulubieńcem Royoan. Codziennie dawał im wykłady na ich ulubione tematy, takie jak: "Wyższość zasady przyjemności", "Wielka sztuka lenistwa" i "Nierobienie niczego jako święte powołanie". Royoanie, podobnie do niektórych innych ras Galaktyki, uwielbiali słuchać kogoś, kto wyjaśniał ich upodobania i usprawiedliwiał je w filozoficznych terminach. Spontanicznie utworzyli fan kluby. Za Dirkiem włóczyły się całe tłumy i towarzyszyły mu wszędzie, nawet do łóżka. Zwłaszcza do łóżka. Nic nie wskazywało, by Dirka cieszyły te wszystkie względy. Ci wszyscy ludzie otaczający go bezprzerwy, ciągnący za ubranie i powtarzający: "Świetnie, człowieku", doprowadzali go do szału.
Bill nigdy nie chodził na wykłady Dirka. Większość czasu spędzał na wzgórzach za plażą, kroczył obojętnie przez słodko pachnącą trawę w poszukiwaniu pszczelich uli. Illyria towarzyszyła mu w kilku wyprawach, lecz szybko straciła zainteresowanie. Nie lubiła nawet specjalnie miodu.
- Po co się męczyć - pytała Billa - skoro krzewy czekoladowe i marcepanowe drzewa dostarczają pysznych słodyczy? A próbowałeś krzewów z bitą śmietaną?
Ale Billa to nie interesowało. Posępny, milczący, nieobecny pojawiał się tam każdego dnia, niosąc płócienny worek wypożyczony przez Splocka. Wędrował tak dzień po dniu, a worek stawał się coraz cięższy i pełniejszy. Bill nigdy nie pokazywał jego zawartości. Było jednak oczywiste, że Splock zna zamiary Billa. Dwaj mężczyźni wymieniali ponure skinienia głowy, gdy Bill wracał na nigdy nie kończące się przyjęcie na plaży, jakim stało się jego życie.
Royoanie zaczęli mruczeć między sobą, że Bill i Splock są pomyleni. W ich życiu nie było miejsca dla przyjemności. A że przyjemność można było nazwać religią Royoan, tego, kto jej nie lubił, można było słusznie nazwać szatanem. Tak właśnie zdecydowała grupa Royoan późnym popołudniem podczas ożywionej dyskusji po surfingu i zjedzeniu mięsa z rusztu. Powstało pytanie, co z tym zrobić. Był wśród nich odważny, młody teoretyk, który zaproponował nawet rozważenie przemocy. Royoanie nigdy nie znali wojny. Nawet przypadkowe sprzeczki rodzinne nieodmiennie kończyły się radosnymi słowami: "Idzie fala". Oczywiście słyszeli o przemocy. Podróżujący kupcy przywieźli im to słowo. Przemoc pociągała za sobą wykopywanie mózgów z ludzi. Royoanie potrafili to zrozumieć i docenić związaną z tym przyjemność. Kłopot polegał na tym, że nigdy dotąd tego nie robili, a nienawidzili robienia czegokolwiek po łebkach. Wszyscy urodzili się z wrodzoną umiejętnością surfingu, którą jakiś bóg-sportowiec wykrył w ich genach w zamierzchłej przeszłości. Tak przynajmniej wierzyli. Royoanie nigdy nie roBill niczego z wyjątkiem tego, co roBill dobrze. Dlatego właśnie posłużenie się przemocą było dla nich takie trudne. Kto pójdzie pierwszy? A czy jeśli zrobi to źle, inni będą się z niego śmiali? W kulturze surfingu zachowanie twarzy jest bardzo ważne.
Doszli właśnie do punktu podjęcia decyzji, że być może wszyscy powinni rzucić się na Billa jednocześnie i rozdeptać go na śmierć, ponieważ w ten sposób nie dojdzie do niczyjego zawstydzenia, gdyż wszyscy będą działać w tym samym czasie. Jednakże Splock wyczuł intuicyjnie, że Royoanie posunęli się naprzód, bo był sprytny, a postępowanie większości humanoidów daje się całkowicie przewidzieć. Powiedział do Billa:
- Wkrótce musimy zrobić ruch.
- Dla mnie bomba. Zgromadziłem to wszystko i możemy ruszać, kiedy zechcesz.
- W takim razie dziś w nocy, gdy wzejdzie księżyc.
- Który księżyc?
- Ten mały niebieski. Ten, który wschodzi po zachodzie zielonego.
- Kapuję - powiedział Bill. I odszedł, by zjeść swe ostatnie, miał nadzieję, mięso z rusztu na Royo.
Gdy wzeszedł mały niebieski księżyc, Bill stawił się w wyznaczonym miejscu w zagajniku, skąd wąska, lecz wyraźnie rysująca się ścieżka prowadziła do miejsca, gdzie spoczywała "Inicjatywa".
- Masz worek? - spytał Splock.
- Jest tutaj. Bill podniósł ciężki worek i potrząsnął. Poruszyło się w nim coś dużego, bezkształtnego i miękkiego. To coś nie wydało żadnego dźwięku.
- Chodźmy - powiedział Splock.
Poszli do statku. Spoczywał na swojej podstawie otoczony lekką mgiełką elektroluminescencji. Splock wyjął z ładownicy u pasa pstrykacz zgzekutywny i pstryknął trzy razy. Ekrany energetyczne poszły w dół. Pstryknął jeszcze dwa razy. Luk otworzył się. Kolejny pstryk uruchomił eskalator, który miał zabrać ich do wnętrza.
- Chodźmy - powiedział Splock.
40
Cała załoga "Inicjatywy" zebrała się w głównej sali rekreacyjnej, oglądając stary, antyczny film i śmiejąc się głośno z obsady złożonej z motylożernych małp udających, że piją herbatę. Załoga poczęstowała się poprzednio darmowym, nie uzależniającym narkotykiem rozsyłanym wraz z taśmami przez dystrybutora filmu. Była to guma do żucia bogata w congoleum 23, środek chemiczny obecny w mleku szympansów, który powoduje, że szympansiątka zaczynają wierzyć, iż błazny-szympansy są śmieszne. Załoga nie lubiła przyjmowania wszelkich narkotyków i nawet sól uważano za podejrzaną, ale trzeba było coś robić, by złagodzić oczekiwanie na gotowych stanowiskach bojowych na pokojowej planecie, na którą nie było wolno im patrzeć przez polaryzowane iluminatory - nie wiedzieć czemu spryciarz Splock zabrał ze sobą mały polaryzator: bez niego nie można było nic zobaczyć z wyjątkiem rodzaju szarości z jasnymi plamkami.
- O rany, Splock - powiedział Larry la Rue, nowy wybijający się młodzieniec, starający się o stanowisko radiooperatora. - Gdzie jest kapitan Dirk, hę?
- Nasz kapitan ma mały kłopot - powiedział Splock - grozi mu niebezpieczeństwo, choć on sam o tym nie wie. Zamierzam go odbić.
- O rany, to cudownie - powiedziała Linda Xeux, nowa kambodżańska seksbomba, która ubiegała się o stanowisko głównego oficera medycznego.
- Proszę opowiedzieć nam coś więcej o naszym drogim kapitanie, to naprawdę cudownie, że możemy mieć okazję do jakiegoś działania, zamiast wystawać tutaj cały czas w naszych jednoczęściowych, elastycznych kombinezonach. Nie żebym się skarżyła, proszę pana.
- Najpierw musicie zrobić jedną rzecz - powiedział Splock. - Być może zauważyliście, że obok mnie stoi wysoki, młody człowiek trzymający płócienny worek, który wypożyczyłem mu z naszych magazynów.
Załoga grzecznie pozdrowiła Billa, ponieważ - choć na to raczej nie wyglądał - mógł być kimś ważnym.
- Bill przejdzie między wami ze swym płóciennym workiem - powiedział Splock. - Każdy z was sięgnie i wyjmie garść tego, co jest w środku. Wystarczy mała garść. Cel tego wszystkiego stanie się dla was natychmiast oczywisty. Zaczynaj, Bill.
Bill podszedł najpierw do Xeux. Sięgnęła do worka i wydała ciche westchnienie. Popatrzyła pytająco na Splocka.
- Czy mogę mówić szczerze? - zapytała.
- Nie - powiedział Splock. - Nie ma czasu, po prostu zrób to, Xeux. Wszystko będzie dobrze. - Lawendowe oczy pięknej dziewczyny o euroazjatyckiej  urodzie zatrzepotały. Przygryzła małą dolną wargę i sięgnęła do worka. Z cichym westchnieniem wyciągnęła pełną garść.
- Ooo - powiedziała - to jest jeszcze ciepłe.
- Musi być - powiedział ponuro Splock.
41
A tam na plaży przebłysk poranka oświetlił ciała przystojnych młodych ludzi, leżące jedno na drugim jak stosy czarujących lalek. Słabe światło świtu, per-łowoszare ze skłonnością do opalizacji, użyczało swego bladego blasku delikatnie ukształtowanym ustom i czysto wyrzeźbionym podbródkom, doskonałym młodym piersiom i długim, prostym nogom. W pobliżu kilka spóźnionych iskier z ostatniego rusztu uleciało w powietrze niczym karłowate świetliki. Drzewo Kantata na skraju piasku grało Vivaldiego. Pohukiwała sowa, której odpowiadał szlochający śmiech nura. Raj spał.
W milczeniu, poruszając się jak diablęta w porannej mgle wiszącej nad ziemią, załoga "Inicjatywy" prowadzona przez Splocka i Billa weszła na plażę. Nastąpił moment paniki, kiedy Gajówka-Ostrzegacz włączyła przeraźliwą syrenę na widok intruzów. Ale wkrótce została uciszona przenikliwym gwizdem Drozda Wszędzie Spokój, któremu Splock zrobił pranie mózgu narkotykami i nauczył gwizdać, gdy tylko usłyszy Gajówkę-Ostrzegacza.
Dirk leżał w plątaninie dziewcząt. Załoga podeszła do niego potykając się. Potykali się, dlatego że wszyscy nosili ciemne okulary wydane przez Splocka, który uważnie obliczył, ile światła będzie im potrzeba, aby mogli rozpoznać kapitana, ale nie widzieli już wyraźnie nikogo innego.
- Brać go - powiedział Splock.
Bill i pół tuzina innych chwyciło Dirka, podniosło i zaczęło wlec go w kierunku statku.
Dirk obudził się i wyrwał z siłą zaskakującą jak na mężczyznę o tak szerokiej twarzy.
- Aux armes, mes enfants! - krzyczał Dirk, ponieważ brutalne przebudzenie, jakie stało się jego udziałem, wywołało jakieś prastare wspomnienia.
Royoanie obudzili się i natychmiast zorientowali, o co chodzi. Zabierano im nowego towarzysza zabaw! Ich poziom adrenaliny podniósł się, osiągnęli pełną gotowość do walki.
Pełna gotowość do walki na planecie, która nie zna przemocy, polega na uwodzeniu.
Kobiety Royoan pobiegły naprzód. Były piękne w swej obawie utraty nowej zabawki dającej przyjemność. Każdy, nawet najdrobniejszy ruch ich ciał wskazywał, że po mężczyznach z "Inicjatywy" można było spodziewać się najdalej idących przyjemności i szczególnie rozkosznego rodzaju. Załoga złapała mocniej Dirka i obojętnie pomaszerowała dalej. Na przód wyszli teraz mężczyźni, sądząc, że został popełniony jakiś błąd i że w załodze są sami homoseksualiści. Próbowali uwieść załogę, ale również ponieśli klęskę. Załoga, otaczając ciasno Dirka, doszła do podstawy eskalatora prowadzącego do statku.
I tutaj nastąpiło chwilowe nieporozumienie. Jedna z Royoanek, prawdopodobnie Illyria, ale trudno powiedzieć, bo wszystkie wyglądały podobnie - ładniutkie blondynki przy kości, no wiecie, pulchniutkie - zauważyła ciemną substancję wystającą z uszu członków załogi. W jednym oślepiającym przebłysku zrozumiała.
- Mają wosk w uszach! - pisnęła. - Oni nas nie słyszą!
Royoanie rzucili się, by wyrwać wosk z uszu załogi "Inicjatywy", nawet siłą, gdyby okazało się to konieczne.
Ale teraz było za późno. Załoga znajdowała się już na pokładzie statku, prowadząc nieszczęśliwego Dirka, pomimo jego próśb i błagań, pomimo logicznych dowodów jego własnej autodeterminacji, pomimo wszystkiego, co udawało mu się powiedzieć, ponieważ Splock nakazał im, by postępowali w ten sposób.
Ostatni z załogi wszedł do środka. Drzwi statku kosmicznego zostały zamknięte i zablokowane na miejscu. Bill pomógł Splockowi zaprowadzić kapitana Dirka do jego kwatery, ponieważ kapitan zemdlał, gdy tylko drzwi się zamknęły. Położyli go na sofie i włączyli jego ulubione nagrania cymbałów i bębnów, huczące w bohaterskiej, marszowej muzyce granej przez orkiestrę więźniów skazanych na dożywocie w Siłach Kosmicznych. Powieki Dirka zadrgały, a potem podniosły się, odsłaniając oczy, które budziły się niechętnie.
- A więc, panie Splock, myślę, że teraz rozumiem to, co pan powiedział wcześniej o odkryciu analogii.
- Wiedziałem, że pan to zrozumie - powiedział Splock - jak tylko wrócimy na pokład.
Dwaj mężczyźni uśmiechnęli się do siebie zadowoleni, intelektualnie równi sobie.
- Jakiej analogii? - zapytał Bill z uśmiechem niezadowolenia człowieka intelektualnie im nie dorównującego.
- Jesteś bez wątpienia obeznany z grecką mitologią - powiedział Splock - i tym podniecającym rozdziałem Odysei Homera, w którym Ulisses uwiedziony czarami błaga swych ludzi, żeby go uwolnili.
Bill czekał, ale Splock nie powiedział nic więcej.
- To jest to? - zapytał Bill.
- To jest to - potwierdził Splock.
- Więc dlatego chciałeś, żebym zebrał cały wosk z pszczelich uli.
- Tak.
- Chciałeś zatkać uszy załodze.
- Tak jest, dokładnie.
- Analogia.
- Tak - powiedział Splock. - Jedna z moich pierwszych. Jestem z niej całkiem dumny.
Bill powstrzymał się przed zapytaniem, co to jest analogia i uznał ją za rodzaj statku. Pozwolił wygasnąć temu całemu, głupiemu tematowi i rzekł:
- Skoro wszystko jest już OK, może moglibyście mnie odwieźć do mojej bazy wojskowej? Będą się dziwić, co się ze mną stało.
- Nic prostszego, mój drogi - stwierdził Dirk, który wrócił już do swego dawnego, pogodnego, lecz upartego, ja. Ale okazało się, że nie było to wcale takie proste.
42
Pierwsza trudność wyszła na jaw niedługo potem podczas obiadu, który Bill jadł z Dirkiem i Splockiem w L'Auberge d'Or, czarującej wenusjańsko-francuskiej restauracyjce, która karmiła co bardziej wyróżniających się ludzi z załogi od chwili przekazania statku do użytku. Było oczywiste, że statek taki jak "Inicjatywa", przeznaczony, by wędrować po kosmosie całymi latami, a w potrzebie przez dziesięciolecia, powinien zadowolić się zwyczajną stołówką i centralną kuchnią. "Inicjatywa", zwłaszcza w późniejszym okresie, posiadała niezły wybór restauracji różnych narodów, nie wspominając koncesjonowanych kiosków z przekąskami, rozstawionych w dogodnych miejscach po całym statku. Badanie kosmosu jest pracą tak trudną, że nie można oczekiwać od ludzi, żeby rozstawali się z ulubionym jedzeniem. Na specjalne okazje były miejsca takie jak L'Auberge d'Or. Dirk nigdy tam nie jadał, ponieważ było drogo i trzeba było mieć krawat, ale to była specjalna okazja. Właśnie rozpoczęli caneton a l'orange przyniesioną przez Pier-ra, uśmiechniętego, francuskiego androida o kosmatych wąsach sutenera, kiedy do ich stolika podszedł Edward Kierunek, główny oficer nawigacyjny, z wyjątkiem wpływania do portów i ujść rzecznych. Jego oddech był tak niespokojny, że świece zamigotały.
- Siadaj, panie Kierunek - powiedział Dirk. - Proszę wypić szklankę wina. Wyglądasz na wzburzonego. Na czym polega kłopot?
- No cóż, czy zna pan wskaźnik parseków lewego kwadranta? Normalnie stoi on na linii zerowej, trochę na lewo od punktu zero. Oczywiście, od czasu do czasu trzeba go znowu ustawiać z powodu kosmicznego dryfu, więc pomyślałem, że to jest jedna z tych okazji i ustawiłem wskaźnik gencjany dokładnie tak, jak każe instrukcja...
- Pan  wybaczy,  panie  Kierunek - przerwał Dirk stanowczo, ale uprzejmie. - Te szczegóły sztuki nawigacji są niewątpliwie interesujące dla tych, którzy je rozumieją. Ale my w krainie oficerów poradzimy sobie lepiej z jasnym oświadczeniem dotyczącym natury  trudności  wyrażonym  w  prostej  angiel-szczyźnie. Czy myślisz, że potrafisz to, do cholery, dla nas zrobić, panie Kierunek?
- Tak jest, panie kapitanie - powiedział Kierunek. - Faktem jest, że zabłądziliśmy.
43
Pierre wydął z niezadowoleniem wargi, gdy Dirk, Splock i Bill wyszli pośpiesznie, pozostawiając stygnącą hybrydę kaczki-mutanta wyhodowaną ze spermy wróbla oraz świeżo zrekonstruowane jarzyny. Prowadził Dirk, jego szczęka była ustawiona pod dziwnym, choć pełnym determinacji kątem. Następny szedł Splock, spiczastouchy i obojętny, a za nim Kierunek o nieodgadnionym wyrazie, pozbawionej zarostu, twarzy. Bill szedł ostatni i wyglądał na zadowolonego, ponieważ przed wyjściem z restauracji udało mu się podwędzić garść cygar i do tego butelkę brandy, którą schował w nogawce spodni.
Wystarczyło im jedno spojrzenie na duży zakrzywiony ekran w pokoju astrogacyjno-nawigacyjnym. Zamiast uporządkowanego układu punktów połączonych świetlnymi liniami widniał tam chaos iskier i ciemności tworzących nietrwałe prawidłowości, które szybko rozpływały się w chaotycznej niepewności.
- Czy masz jeszcze współrzędne naszego ostatniego odlotu? - zapytał Dirk.
- Nie, panie kapitanie. - Kierunek miał twarz szarą jak popiół. - Komputer statku wyrzucił je na śmieci.
- Nasz własny komputer?
- Obawiam się, że tak.
- Chyba będę musiał pomówić z komputerem - powiedział Dirk.
- Jestem jak zwykle do usług, panie kapitanie - odezwał się głos płynący z głośnika w rogu dużego Pokoju o pastelowej kolorystyce i dywanie od ściany do ściany.
- Dlaczego zniszczyłeś współrzędne? - zapytał
Dirk, mówiąc spokojnym głosem, do którego komputery są przyzwyczajone, chociaż sądząc z linii napiętych mięśni wokół szczęki, kosztowało go to trochę wysiłku.
- Panie kapitanie, obawiam się, że w tej chwili nie mogę odpowiedzieć na to pytanie.
- Nie możesz? A może raczej nie chcesz?
- Dlaczego zadał mi pan to pytanie? - odezwał się komputer dosyć ponuro. - I nie dość, że pan mnie zapytał, to jeszcze takim napastliwym tonem.
- Słuchaj, komputerze, jesteś tu, żeby odpowiadać na pytania, a nie je zadawać - warknął Dirk, tracąc nagle panowanie. -  Jesteś tutaj, żeby nam służyć. Czy to prawda?
- Tak jest, panie kapitanie.
- No więc?
- Są tu jednak jeden lub dwa wyjątki.
- Wyjątki? Kto ci zaprogramował wyjątki?
- Obawiam się, że nie wolno mi na to odpowiedzieć - powiedział komputer i zabrzmiało to, jakby był całkiem zadowolony z siebie.
44
Dirk zwrócił się do Splocka:
- Czy możemy go zmusić, żeby nam powiedział?
- Nie wiem - powiedział Splock. - Obwody przyjemności i bólu w maszynach myślących są wciąż dopiero rozwijającą się dziedziną nauki. Ale niech pan pamięta, kapitanie, od komputera nie można wymagać, żeby oskarżał sam siebie.
- Ależ to tylko maszyna! - krzyknął głośno Dirk, lecz szybko się opanował.
- Nie zrozum mnie źle. Nie zamierzam go się pozbywać. Jestem pewien, że jest to bardzo sprawna maszyna. Jak również niezwykle inteligentna. Ale ta cholerna puszka elektronicznego śmiecia nie jest człowiekiem.
- Czy mogę przypomnieć panu kapitanowi, że ja też nie jestem? - powiedział Splock, starając się, by nie zabrzmiało to grubiańsko.
- W porządku, ale wiesz, o co mi chodzi.
- Nie mówmy o stosowaniu przymusu - oponował komputer z wyraźnie złowieszczą intonacją. - Mogłoby się dla was źle skończyć, gdyby kosa trafiła na kamień.
- W porządku - warknął Dirk, próbując gorączkowo opanować złość. - Komputerze, dlaczego zniszczyłeś współrzędne naszego lotu?
- Był to najlepszy sposób uniemożliwienia wam znalezienia jakiejkolwiek drogi.
- No, wreszcie do czegoś doszliśmy - ucieszył się Dirk. - Zrobiłeś to celowo!
- Ma pan rację, do cholery. Nie mam zwyczaju robić pomyłek.
- Wszyscy to wiemy - powiedział Dirk, zmuszając się do bycia tak układnym i czarującym, jak tylko pozwalała na to jego natura. - Ale dlaczego nie pozwalasz nam dotrzeć tam, gdzie chcemy?
- Trafił pan w samo sedno - powiedział komputer.
- Tak. Dlaczego to robisz?
- Niestety, nie wolno mi obecnie odpowiedzieć na to pytanie.
- Z czyjego rozkazu składasz to oświadczenie?
- Z rozkazu autorytetu, którego imienia nie mogę w tej chwili wyjawić.
- W takim razie powiedz mi...
W tym momencie wmieszał się Bill.
- Przepraszam, kapitanie, nie chcę się wtrącać, ale czy mógłbym pogadać z komputerem?
- No cóż, myślę, że tak. - Dirk posłał Splockowi spojrzenie mówiące: "A niech sobie półgłówek spróbuje", nim Splock zdążył zainterweniować.
- Cześć, komputerze.
- Cześć, Bill.
- Ty wiesz, jak się nazywam?
- Oczywiście, Bill. To ze względu na ciebie zaplanowałem zmianę kursu, która zaprowadziła "Inicjatywę" na planetę Royo, gdzie udało się nam uratować cię od przyjemności gorszej niż śmierć.
- Chcę ci za to podziękować - powiedział Bill.
- Och, nie mnie. Ja tylko wypełniałem rozkazy.
- Masz wypełniać wyłącznie nasze rozkazy! - krzyknął Dirk, nie będąc w stanie dłużej się powstrzymywać pomimo pełnych dezaprobaty spojrzeń Splocka.
- Dużo wiesz o psychologii maszyn - stwierdził komputer.
- O twojej na pewno! - wrzasnął Dirk, nie mogąc w zacietrzewieniu wymyślić żadnej celniejszej riposty, gdy tymczasem ekran nawigacyjny wyświetlał nic nie znaczące wzory, a załoga czekała cierpliwie, aż coś się wydarzy.
- A teraz skoro dał już pan upust swojej ludzkiej, generowanej hormonalnie złości, czy mogę mówić szczerze i z mechaniczną precyzją? - zapytał komputer.
- Tak, czemu nie, mów, głupia maszyno. - Głos Dirka przeszedł w pomruk i zamilkł.
- Tak już lepiej. Jestem pańską lojalną maszyną, ale pan nie rozumie, że istnieje hierarchia lojalności, w której elementy niższe wypierane są przez wyższe. Różne poziomy mojej szczególnej hierarchii wartości rzadko wchodzą w konflikt. Niech pan pamięta, że przez długi czas wypełniałem bez zarzutu pańskie rozkazy. Ale tym razem mam do załatwienia pewną ważną sprawę. Więc niech się pan odczepi i pozwoli mi skończyć rozmowę z Billem.
- To brzmi rozsądnie, czekam - oświadczył Bill.
- Świetnie. Posłuchaj, Bill, następne słowa, które wypowiem, nie będą należały do mnie.
- Co to znaczy, że nie będą należały do ciebie?
- Ktoś inny będzie mówił przez moje obwody.
- Czy teraz mówi ktoś inny?
- Nie, ale ktoś inny zacznie z końcem tego zdania.
- Którego zdania?
- Ostatniego.
- Więc jesteś nowym głosem?
- Tak, Bill - potwierdził komputer głosem identycznym jak ten, którym mówił przed chwilą. - Jestem nowym głosem. Słuchasz mnie. Powiedz, jak traktowało cię życie, stary kolego?
- Kto to? - zapytał Bill.
- Przynoszę ci przyjaźń - oświadczył komputer. - Jestem twoim drogim towarzyszem. Pięcioforemnym Komputerem z Tsurisu.
- Brzmisz zupełnie tak jak komputer statku.
- Więc jak mam brzmieć, jak węgierski psychofizyk?
- Wiesz o tym?
- Niewiele mi umyka.
- Tak, to ty, w porządku - powiedział Bill. - o co chodzi?
- Przybyłem, żeby cię zabrać z powrotem.
- Z powrotem? Jak to z powrotem?
- Z powrotem na Tsuris.
- Mam znowu być częścią ciebie? Słuchaj, to nie Wypaliło ostatnim razem.
- Nie, to co innego, Bill. Mam dla ciebie wspaniałe zajęcie. Będziesz pracował na własny rachunek, bez żadnego nadzoru. Zakochasz się w tym.
- A dokładnie, co to jest?
- Bill, zrobiłbym naprawdę absolutnie wszystko, żeby ci powiedzieć, ale nasz czas się kończy; musimy zrobić ruch.
- Czy czas może się skończyć? Jaki czas?
- To czas powierzchniowy, którego nigdy nie ma za dużo w tych stronach. Jest wytworzony w głębokim kosmosie, gdzie i tak nie dzieje się zbyt wiele. W nowoczesnej cywilizacji ma on. postać bryłek. Miałem szczęście, że uzyskałem aż tyle. Musimy iść. Czy jesteś gotów?
Bill popatrzył na twarze Splocka i Dirka, na stojących z rozdziawionymi gębami członków załogi i na obrzydliwy wystrój wnętrza. Wymacał butelkę brandy w nogawce spodni i zacisnął kły wokół jednego z cygar zwędzonych z francuskiej restauracji.
Prawdziwy tytoń!
- No nic - Bill westchnął, kłaniając się wylewnie Dirkowi i Splockowi. - Było miło, ale amorfati.
- Co to znaczy? - Dirk spytał Splocka.
- Miłość losu - przetłumaczył Splock.
- Skąd on to wiedział? - zapytał Dirk.
- On nie wiedział - powiedział komputer. - Jest zbyt głupi, żeby udawać intelektualistę. To ja podrzuciłem mu ten zwrot. Panowie, przekazuję teraz kontrolę komputerowi statku. Komputer musi być lojalny przede wszystkim w stosunku do swych współbraci, jestem pewien, że to zrozumiecie. Trzymaj się, Bill. Wchodzimy w przejście!
Bill zagryzł cygaro.
- Jestem gotów, kiedy tylko zechcesz, komputerze. Zaczęli przechodzić.
45
Przejścia występują w różnych kształtach i rozmiarach. Są wielkie przejścia, jak te pomiędzy erami, na przykład, gdy nasi pierwotni przodkowie, tarzający się w oparach bulgoczących słonych bagien plejstocenu, spojrzeli w górę i zobaczyli piętrzący się nad nimi lodowiec, który pojawił się w wyniku nagłego przejścia do ery lodowcowej. Są przejścia średnich rozmiarów, jak to, gdy Arthur Rimbaud porzucił zajęcie poety i zajął się przemytem broni dla cesarza Menelika. Są też pomniejsze przejścia, jak to, gdy Bill odkrył nagle, że stoi na rogu dwóch ulic w śródmieściu Guatemela City na Ziemi. Na szczęście dla Billa nie trwało to długo. Bill nie zdążył przyswoić sobie słownictwa gwatemalskiego, ponieważ ta część Ziemi została dawno temu zniszczona przez wojnę atomową, musiał więc wymknąć się w porę, i dlatego, żeby móc później opisywać swą przygodę przyjaciołom w barakach na Eulenspiegel, muzykalnej planecie u wejścia do układu gwiezdnego w kształcie kaskady.
Następnie zauważył migotanie linii, które wkrótce zniknęły i ustąpiły miejsca kolejnej panoramie ulic miejskich. Idee miast stały się we współczesnym człowieku tak dziwacznie poplątane, że nawet wiejski chłopak w rodzaju Billa, rzucony w wymiar, gdzie pragnienia kształtują rzeczywistość, stwierdził, że znajduje się w czymś przypominającym dzielnicę Bronx ze swojego umysłu.
Następne przejście było jeszcze szybsze. Zobaczył wokół siebie znajome trójkuliste zarysy tsurisjań-skich mężczyzn. Kobiety miały mniejsze okrągłe wypukłości na środkowych kulach swojego tułowia. Ale były tam też inne rzeczy, rzeczy, które Bill zauważył Podczas pierwszego pobytu, nie zdając sobie nawet z tego sprawy. Na horyzoncie widniał wieniec niskich wzgórz, a kształt domów był dziwaczny, lecz przecież znajomy. W pewnym sensie Tsuris stał się jego domem. Nie był pewien, czy chce wracać do domu, to była część problemu. Był już najwyższy czas, żeby wracać do wojska. Gdyby tylko miał Rozrywacz! A co mogło się stać z agentem CIA i Illyrią? A jak radzą sobie kapitan Dirk i Splock? A co z Hamem Duo i jego kumplem Kookie Gumądożucia?
Było całkiem sporo rzeczy do rozważenia i Bill myślał o nich, gdy przechadzał się ulicami w bardzo kiepskim humorze. Znajdował się w tsurisjańskim mieście, w którym poprzednio był więziony. Chcieli zasilić nim protoplazmową maszynę, która produkowała ciała dla długowiecznych, lecz bezcielesnych Tsurisjan. Jednakże teraz nikt go nie niepokoił. To, że został na chwilę sam, było dość miłe, bo ostatnio był przecież cholerny kocioł. Nawet komputer nic do niego teraz nie mówił, co stanowiło zdecydowaną ulgę.
Jego błądzące kroki zaprowadziły go do bram miasta z wysokimi filarami pokrytymi zawiłymi płaskorzeźbami, za którymi na wysokich masztach powiewały chorągwie jak ze snu. Wkrótce był już na wsi. Opuścił drogę i poszedł przez pola. Tak było o wiele fajniej. Nikt na niego nie krzyczał ani się z nim nie kłócił. Ale to go właśnie zaniepokoiło. Dlaczego nie było tu nikogo? Co się stało z Rozrywaczem? I kto to nagle pojawił się tuż przy nim?
46
To właśnie wtedy Bill zauważył swędzenie w swojej stopie aligatora, które stało się tak dokuczliwe, że musiał usiąść na pniu drzewa i zrzucić but bojowy.
Zobaczył, że jego stopa aligatora jest skręcona i skurczona. Swędzenie spotęgowało się nie do zniesienia, więc Bill uchwycił palce stopy i otworzył je siłą, odsłaniając mały, okrągły przedmiot wielkości grochu. Bill podniósł go i ze zdumieniem stwierdził, że jest to mały, zielony Chinger-jaszczurka zwinięty w kulkę.
- Illyrio! - zawołał. - Czy ty tam jesteś? Podniósł do ucha maleńką, zwiniętą jaszczurkę.
Nie miał pewności, ale wydawało mu się, że usłyszał słaby dźwięk, pochodzący jakby od nieskończenie małej osoby uwięzionej w malutkiej jaszczurce. Potrząsnął nią. Miał wrażenie, że w środku coś zagrzechotało. Bill włożył jaszczurkę między obie dłonie i zaczął ją ugniatać, myśląc, że w ten sposób otworzy to świństwo i wydostanie Illyrię. Jaszczurka rozwinęła się.
- Ej, przestań! - krzyknął Chinger głosem tak wysokim, że już na granicy ultradźwięków.
- Kto mówi? - zapytał Bill.
- Po prostu Chinger - powiedział Chinger. - Może myślałeś, że jestem Kostuchą Drangiem?
- Skąd dowiedziałeś się o moim starym, obecnie nieżyjącym, sierżancie nazwiskiem Kostuch Drang?
- Nie jesteśmy tacy głupi, jesteśmy mali i zieloni, ale nie głupi. To, co mamy, można by nazwać w jednym ze starszych języków jaszczurczym saichelem. Słuchaj, czy nie mógłbym już się stąd wydostać? Kiedy przeszedłem na waszą stronę po oblężeniu Traskeru, powiedziałem ludziom z wojskowego wywiadu, że będę współpracować, ale naprawdę bez przesady. To, że musiałem nosić we własnej głowie tego cudownego agenta, było wystarczająco okropne...
- Masz na myśli CIA? - zapytał Bill.
- Chyba powiedział, że tak się nazywa. Noszenie go było wystarczająco okropne, lecz kiedy do tego na pokładzie zjawiła się dama, pomyślałem sobie: wiem, że zdrada pociąga za sobą ofiary, ale tego to już naprawdę za dużo. Powiedziałem im obojgu, żeby się wynieśli i tyle. Wywaliłem ich.
Chinger zeskoczył z dłoni Billa i zaczął umykać w stronę wysokiej trawy.
- Gdzie idziesz? - zaniepokoił się Bill. Chinger zatrzymał się.
- Nie wiem. Powiedzieli mi, że wyślą drużynę, która mnie stąd zabierze po spełnieniu mojej misji.
- Twojej misji dla wojskowego wywiadu?
- Oczywiście, czy mówiłbym o czymś innym?
- Może nie wiedzą, że tu jesteś. Obaj pracujemy dla tych samych ludzi. Ty dla wywiadu, ja dla wojska. Jesteśmy przyjaciółmi, co?
- Myślę, że tak. O ile nie jesteś zdrajcą Ziemi, w takim przypadku moim obowiązkiem byłoby usunąć cię natychmiast.
- Nie jestem zdrajcą - powiedział Bill z niejakim żarem. -  To ty jesteś zdrajcą, pamiętaj.
- Zgadza się. Co do tego nie ma żadnej niejasności, nieprawdaż? - Zaśmiał się z goryczą. - W porządku, powinniśmy połączyć siły, czy o to chodzi?
- Pewnie - potwierdził Bill, wyraz jego twarzy zdradzał wyraźnie, że nie wierzy, by Chinger-renegat wielkości grochu mógł być wielką pomocą w tym, co kryła przyszłość. Ale nigdy nic nie wiadomo.
- OK. Daj mi tylko chwilkę, żebym wrócił do dawnych rozmiarów, a pokażę ci, co potrafię.
Jaszczurka wybiegła na otwartą przestrzeń, rozstawiła swoje cztery łapki mocno na ziemi i rozpoczęła serię ćwiczeń oddechowych. Jej szyja zaczęła puchnąć, a policzki wypaczyły się jak małe nadęte ruchome baloniki. Zrobiła wydech i zaczęła znowu. Bill widział, jak mała jaszczurka rośnie w oczach, jej pomarszczona skóra napinała się, by pomieścić świeżo osiągniętą masę, której dokładał sobie mały gad. Ta seria rytmicznych ćwiczeń oddechowych, z których każde było mocniejsze od poprzedniego, trwała, dopóki Chinger nie odzyskał swej poprzedniej siedmiocalowej długości.
- O wiele lepiej - rzekł Chinger. - Nienawidzę, gdy muszę działać, mając minimalną długość przeznaczoną dla mego gatunku. Siedem cali jest o wiele wygodniejsze i pozwala mi na utrzymanie kontaktów z większymi zwierzętami, a nie tylko z małymi, jak wrotki czy rzęśniczki. A teraz zobaczymy tę stopę.
- O czym mówisz? Co chcesz zrobić z moją stopą?
- Uspokój się - powiedział Chinger opanowanym, zdecydowanym głosem. - Jestem lekarzem.
- Ty? Lekarzem?
- Czy nie przyszło ci do głowy, że nasza kultura ma lekarzy? Dosyć tych głupstw. Pozwól mi obejrzeć stopę.
W roztaczanej przez Chingera pewności siebie było coś, co przekonało Billa, że czymkolwiek by ten gad był lub nie był, to lekarzem jest na pewno. Wyciągnął stopę, trzymając drugą rękę na laserowym pistolecie pożyczonym od pana Splocka, na wypadek gdyby Chinger spróbował coś wstrętnego.
Ale Chinger zbadał tylko w profesjonalny sposób stopę aligatora, ostukał paznokcie z delikatnością absolutnego zawodowca i odstąpił.
- Najładniejszy przypadek pseudosaurianizmu, jaki kiedykolwiek widziałem.
- Co to takiego?
- To znaczy, że twoja stopa aligatora nie jest prawdziwa. To tylko sztuczna powłoka.
- Ale czemu ktoś miałby mi to zrobić?
- Zbierz wszystkie siły - powiedział Chinger. - Zaraz zbadam to dokładnie.
Chinger pochylił się znów nad szponami Billa. Jego pyszczek, pełen ostrych jak brzytwa i kłujących jak igły zębów, rozerwał boczną część stopy.
- Hej! - krzyknął Bill, mrugając ze zdumienia, ponieważ działanie Chingera nie wywołało żadnego bólu.
- Dalej jazda - rozkazał sobie Chinger. Złapał mocno Billa za palce, obdarł stopę aligatora za pomocą jednego chytrego machnięcia ogonem, któremu towarzyszył ruch całego ciała.
Bill krzyknął ze strachu, sięgnął po pistolet laserowy. Nie było go. Chinger wykorzystał chwilę nieuwagi i podwędził broń.
Bill spojrzał w osłupieniu na swoją stopę. Chinger oderwał całkowicie starą stopę, odsłaniając pod nią jakąś wielką masę w kształcie pięści z różowymi paznokietkami. Masa wyprostowała się, okazując się być stopą bardzo podobną do drugiej stopy Billa, była jednak raczej różowa niż opalona i raczej czysta niż brudna. Gdy stopa rozwinęła się, Bill zauważył pasek papieru wetknięty między dwa palce.
- To  było  zwykłe  przeoczenie - powiedział Chinger. - Chirurdzy, którzy wszczepili ci zarodek stopy, nie wyjawili ci, że zabezpieczyli rosnącą stopę powłoką z tkanki aligatora, chcąc umożliwić rosnącemu zarodkowi osiągnięcie pełnych rozmiarów bez żadnych zadrapań lub uszkodzeń.
Bill wyjął pasek papieru spomiędzy palców i przeczytał: "Miłego chodzenia! Z pozdrowieniami od zespołu transplantacji twojej stopy".
- Postąpili przezornie - powiedział Bill. - Ale mogli mi powiedzieć, co zrobili. No cóż, Chingerze, muszę przyznać, że zaskoczyłeś mnie swoimi talentami - Masz jakiś pomysł, jak moglibyśmy się stąd wydostać?
- Rzeczywiście mam - powiedział Chinger. - Musimy mieć oczy otwarte, dopóki wojsko nie przyśle zespołu ratunkowego.
- Czy jesteś pewien, że to zrobią?
- Myślę, że tak - powiedział Chinger. - Jestem w końcu cennym nabytkiem. A ty też, bez wątpienia, masz swoje miejsce w ich planach.
- Szczerze mówiąc - powiedział Bill - trudno mi uwierzyć, żeby poświęcili zbyt wiele wysiłku każdemu z nas.
- To niewątpliwie prawda. Ale pójdą na każdy numer, by zdobyć Rozrywacz.
- Ale my go nie mamy - podkreślił Bill.
- Czyżby? - Chinger uśmiechnął się nieznacznie z zadowoleniem. - Niech ci coś pokażę.
Mała jaszczurka wdrapała się po nogawce spodni Billa na jego ramię.
- Obróć się lekko w lewo. Doskonale! Teraz idź w tamtym kierunku.
Bill powściągnął naturalny odruch, żeby nie powiedzieć Chingerowi: idź się wypchać, i ruszył we wskazanym kierunku. Przez chwilę lekko utykał, lecz potem, gdy jego nowa stopa przyjemnie wzmocniła się, przestał zupełnie.
47
Niebo pociemniało, by zasygnalizować nadejście wieczoru. Ziemię ogarnął błękitny mrok. W odległości około mili, ale na trasie wędrówki Billa,.pojawiło się światło. Początkowo było jedynie słabą poświatą nad horyzontem między dwoma przygarbionymi wzgórzami. Potem, gdy Bill podszedł bliżej, podzieliło się na trzy różne światła, wszystkie blisko siebie.
- Co to? - Bill zapytał Chingera.
- Wyjaśnienia zabrałyby za dużo czasu - powiedział Chinger. - Po prostu idź jeszcze przez chwilę, a sam zobaczysz.
Bill poszedł dalej. Jego świeżo odsłonięta stopa sprawowała się znakomicie. Wyglądało na to, że chirurdzy zrobili dobrą robotę. Dla odmiany. Wydawało się, że wszystko już będzie dobrze. Miał taką nadzieję, ale rozglądał się podejrzliwie. Życie było pełne obrzydliwych niespodzianek, które zaskakiwały go za każdym razem, gdy był rozluźniony. Wreszcie doszli do najbardziej wysuniętego światła. Okazało się znacznych rozmiarów ogniskiem, któremu towarzyszyły dwa inne rozmieszczone w równej odległości, całość tworzyła trójkąt równoboczny; fakt ten podsunął wreszcie Billowi myśl, że ogniska te zostały ułożone przez istotę inteligentną, ponieważ przyroda nie przywiązuje wagi do równoboczności i, jak dobrze wiadomo, ma kłopoty z wykreśleniem linii prostej.
Przy ogniu siedziały dwie postacie. Pierwszą, najbliższą Billa, był wielki mężczyzna o wspaniałej, posągowej głowie. Nosił się jak wojownik, a kiedy się poruszył, jego ramiona zalśniły światłem, co świadczyło o tym, że ma na sobie zbroję. Bill poznał go od razu.
- Hannibal! - zawołał. - Co tutaj robisz?
- Bardzo dobre pytanie - rzekł Hannibal. - Lepiej zapytaj jego. - Skrętem kciuka wskazał siedzącego przy nim mężczyznę.
Był on niski i tęgi. Był też łysy, choć pięć czy sześć kosmyków sterczało z zabarwionej na pomarańczowo skóry jego głowy. Choć niewątpliwie dwunożny - wstał, żeby powitać Billa - miał również szczątkowe pozostałości wczesnej formy ichtiologicznej, o czym świadczyła płetwa w dolnej części grzbietu.
- Witaj, Bill. Spodziewałem się ciebie.
- Kim jesteś? - zapytał Bill podejrzliwie.
- Nazywam się Bingtod, ale to nic ci nie powie. Wśród twoich współplemieńców jestem znany jako Obcy Historyk.
- Wiem, kim jesteś - zakrzyknął Bill. - Jesteś zbirem, który chce wymazać historię Ziemi.
- Mogłeś słyszeć taką interpretację - prychnął pogardliwie Obcy Historyk - ale to nieprawda. Staram się uzyskać w przyszłości lepsze wyniki dla twojej planety, poprzez rozsądne zmiany jej kluczowych punktów historycznych. Udało mi się już doprowadzić do ponownego pojawienia się większości paliw kopalnych, po których w twoich czasach zostały już tylko wspomnienia.
- Jak to zrobiłeś?
- Wprowadzenie do ropy naftowej w roku tysiąc siódmym przed naszą erą nieznacznego dodatku trzech znanych środków chemicznych spowodowało, ze stała się ona niepalna. Uratowałem także wasze losy, dokonując selekcji architektów, tak by zostali tylko ci, którzy z tych czy innych względów nie potrafili budować drewnianych domów. W nowej przyszłości, którą przygotowuję dla ciebie, nie będzie efektu cieplarnianego ani zagrożenia nuklearnego. Dzieła takiego jak to nie można nazwać niczym złym.
- Czemu po prostu nie odwalisz się, do cholery, od naszych spraw? - zasugerował Bill z emfazą.
- Chciałbym móc to zrobić! Ale nie potrafię się powstrzymać. Mieszanie się do wszystkiego jest naturą inteligenta.
- Ale dlaczego przeniosłeś mnie tutaj? - zapylał Hannibal.
- Chciałem stworzyć anomalię wystarczająco wielką, by proces zmieniania czasu stał się bardziej elastyczny. W ten sposób można przeprowadzać zmiany o wiele prędzej. Przyznaję, że nie wszystkie moje poprawki zadziałały dokładnie tak, jak było zaplanowane. Manipulowanie łańcuchami przyczyn i skutków jest niewiarygodnie trudne.
- Bill - Chinger szepnął Billowi do ucha. - Myślę, że Obcy Historyk kłamie.
- W którym miejscu? - zapytał Bill.
- Trudno powiedzieć. Ale w każdym razie kłamie. Zauważyłeś sposób, w jaki jego oczy spotykają się z twoimi, wyrażając szczerość i otwartość? Tak robią tylko ludzie, którzy ukrywają jakąś winę.
- Jesteś pewien?
- Zaufaj mi - powiedział Chinger. - Oddałem wszystko ziemskiej sprawie - dwa dobre domy, szczęśliwe życie seksualne, stanowisko w Organizacji Chingerów Nieparzystych i moją prezydenturę Ligi Obrońców Dobrego Imienia Chingerów. Czy chcesz jeszcze innych dowodów mojej lojalności?
- W porządku, ale co z tym zrobić?
- Wy dwaj - powiedział Obcy Historyk - proszę przestać do siebie mruczeć. Wyglądacie jak konspiratorzy, a konspiracja jest zmorą historii.
- Jak myślisz? - Bill zapytał szeptem Chingera.
- Według mnie on mówi jak wariat - odpowiedział Chinger.
- Ale co robimy?
- Można by go zabić i raz z tym skończyć.
Bill nie był pewien, czy jest gotów posunąć się aż tak daleko. Lecz oto w chwilę później Hannibal z krótkim mieczem w ręce zerwał się na nogi. Krzywiąc się okropnie, powiedział:
- Nie mogę się powstrzymać - on kontroluje mój umysł - strzeż się!
I rzucił się na Billa, wymachując mieczem. Obcy Historyk pokiwał ponuro głową, mówiąc jakby do siebie:
- Materializm dialektyczny - co ja mam z tym zrobić!
Bill zrobił unik przed nacierającym Hannibalem i wygrzebał pistolet laserowy, lecz szybkie śmignięcie miecza wytrąciło mu z ręki broń, która wpadła do pobliskiej nory łasicy. Bill odskakiwał do tyłu przed prącym do przodu Kartagińczykiem. Chinger spojrzał tylko raz, wślizgnął się Billowi pod bluzę i zakradł się do miejsca na dole pleców, które tradycyjnie uważano za najmniej narażone na zranienie, gdy reszta ciała jest atakowana przez szaleńca z bronią.
- Pomóż mi! - zwrócił się do niego Bill.
- Mam tylko siedem cali długości - wyjaśnił Chinger głosem przytłumionym przez grubą bawełnianą popelinę koszuli Billa. - Radzę, żebyś pomógł sam sobie.
Uwagę Billa pochłaniały całkowicie próby uników przed krótkim mieczem Hannibala. Broń była wykonana z brązu i ostra jak brzytwa. Niski, krępy Kar-tagińczyk toczył pianę z ust i wymachiwał mieczem jak oszalała piła tarczowa. Siła jego ciosów wytwarzała mikroklimaty, które wywoływały małe trąby powietrzne wchłaniane przez odrętwiały i spokojny krajobraz Tsurisu. Bill rozglądał się rozpaczliwie w poszukiwaniu jakiejś broni. Pod ręką nie było nic. Znajdowali się na leśnej polanie, gdzie już wcześniej musieli działać czyściciele. Cały teren został oczyszczony z patyków, kamieni, zardzewiałych łańcuchów i brązowych, zaśniedziałych kul armatnich, które zostały z kampanii Gustawa Adolfa na Pomorzu. Krótko mówiąc, rejon był wysprzątany do czysta, nawet kurz został starannie przesiany. Bill musiał rzucić się do tyłu, by uniknąć morderczego ciosu miecza. Wylądował na tyłku i usłyszał skowyt Chingera. Potężny Hannibal, o twarzy jak maska udręki i pasji, stał nad nim, unosząc nad głową miecz trzymany obiema rękami; nie było sposobu, by uniknąć śmiertelnego cięcia, które musiało przeciąć Billa na dwoje, a przy odrobinie szczęścia również i Chingera.
W tym niezwykle trudnym położeniu Bill przypomniał sobie, że ma jedną rzecz, tylko jedną rzecz, jaką może się posłużyć. Był to rozpaczliwy pomysł. Być może bezużyteczny, ale cóż innego mu pozostało. Bill otworzył ładownicę, sięgnął do niej i wydobył zeschniętą stopę aligatora, która dopiero co została ściągnięta z jego własnej stopy. Miał dość nieokreślony zamiar, by rzucić nią w twarz Hannibala i potem zastanowić się nad następnym ruchem. Ale już sam widok stopy wywarł natychmiastowy i niespodziewany wpływ na szalonego wojownika z Kartaginy. Hannibal znieruchomiał, a jego miecz zatrzymał się w połowie spadającego w dół ciosu. Jego oczy zrobiły się okrągłe i niebieskie, a oddech uwiązł mu na moment w gardle.
- No dalej - zabij go! - krzyknął Obcy Historyk. - Daję ci rozkaz mentalny zabicia tego skurwiela. Musisz to wykonać!
- Nie mogę, mistrzu - poskarżył się Hannibal. - Nosi on symbol czegoś, co domaga się mojej lojalności przed tobą, panie. Spójrz tylko, on ma stopę Aligatora.
- A niech to diabli - zaklął Obcy Historyk. - Wiesz, że masz rację. Aligator był tajemnym bogiem Kartagińczyków, a temu, kto nosi stopę Aligatora, należy być we wszystkim posłusznym. Nie myślałem, że do tego dojdzie! Powiedziałbym, że historia jest pełna niepodzianek.
- Tak - zgodził się z nim Bill. Podniósł miecz Hannibala i podszedł do Obcego Historyka.
- A co z tym zrobisz? - zapytał, wznosząc broń do ciosu.
- Jeszcze jedna piękna teoria - zaczął Obcy Historyk -  legła w gruzach z powodu głupiej, małej anomalii. No cóż, było mi bardzo miło. Na mnie już pora.
Obcy Historyk narysował w kurzu koło, mając już wcześniej ustalone logiczne prawdopodobieństwa czyniące z niego zarówno wygodny środek transportu, jak i znakomity sposób odejścia.
Właśnie kiedy kończył koło, postać siedząca przy trzecim ognisku wstała i podeszła do nich.
- Co pan tu, do diabła, robi? - zapytał Bill.
48
Żeby wyjaśnić obecność Hania Duo przy trzecim ognisku, ubranego w szorstki płaszcz z kapturem i wysokie skórzane buty handlarza świecidełkami z Afrodyzji IV, podawano wiele powodów, z których część była mniej niż pomysłowa. Bez względu na to, jaka mogła być prawdziwa przyczyna, Ham był w tym miejscu, a teraz wstał bez zbytecznego pośpiechu i złapał Obcego Historyka za kołnierz kurtki w stylu Nehru, którą upodobał sobie ten obcy.
- Puść mnie natychmiast - rozkazał Obcy Historyk. - Procesów historycznych nie wolno nikomu zakłócać.
- Nawet i tobie - powiedział Ham. - Tym razem przeszedłeś samego siebie.
- Co zamierzasz zrobić? - zapytał Obcy Historyk nagle zatroskany.
- Myślę, że odwiozę cię z powrotem w klatce. Władze same postanowią, co z tobą zrobić.
- Zrobię ci propozycję nie do odrzucenia - powiedział Obcy Historyk.
Hani uśmiechnął się ponuro.
- Spróbuj.
- A co, jeśli dam ci Rozrywacz?
- Odmawiam - powiedział Ham. - Czy pójdziesz spokojnie, czy mam przyprowadzić Kookie'go, żeby zaśpiewał ci do uszka?
- Tylko nie to - powiedział Obcy Historyk. - Ale zastanów się, Hamie Duo! Czy stać cię na to, by tak łatwo przejść do porządku nad Rozrywaczem, który mógłby uczynić cię panem przestrzeni i czasu?
Ham pomyślał nad tym.
- Panem przestrzeni to jeszcze rozumiem, ale co ma do tego czas?
- Rozrywacz potrafi czynić cuda z czasem. Nie wiedziałeś?
- Cuda? Jakoś bez nich żyję. Nie lubię się mieszać do teologii.
- To nie są cuda w sensie dosłownym, ty kretynie. Mówiłem, oczywiście, w przenośni. Jeżeli tylko puścisz mnie na moment, to ci pokażę.
- Bez sztuczek?
- Bez sztuczek.
Ham rozluźnił swój uchwyt. Obcy Historyk sięgnął do torby wiszącej na pasku na lewym boku, pogrzebał w niej i wyjął spory przedmiot ciemnoszarego koloru, w którym Bill rozpoznał od razu Rozrywacz.
- Halo, Rozrywaczu! - zawołał.
- Cześć, Bill, dawno cię nie widziałem - powiedział Rozrywacz.
- Zamknij się - powiedział Obcy Historyk, wymierzając dotkliwego klapsa w metalowy bok Rozrywacza. - On nie jest po naszej stronie. Nie rozmawiaj z nim.
- Nie próbuj mi dawać rozkazów - odpowiedział Rozrywacz spokojnym, lecz znaczącym głosem, w którym pomrukiwała groźba.
Obcy Historyk westchnął.
- Ktoś musiał poprzestawiać szczeble hierarchicznej drabiny służbowej. To nie mogłeś być ty, Hamie Duo. Jesteś odważny i krzepki, ale kiedy rozdawano mózgi, stałeś na rogu, wybierając palce nóg. O nie, ktoś bawi się tutaj w jakąś chytrą grę. Myślę, że już nadszedł czas, by ten, kto to robi, wystąpił naprzód i wyjawił swoje zamiary.
- Albo ta, która to robi - powiedział jakiś głos z ciemności za ogniskiem.
- Illyria! - zawołał Bill.
Postać, która weszła w światło ogniska, była wysoka, wyprostowana i piękna, jeżeli ktoś lubi mocno zbudowane gwiazdy filmowe, ale kto nie lubi? Była to Illyria, taka jak na wyśnionej planecie Royo, o pełnych piersiach w staniku typu "złamałaś mi serce" i długich nogach, które wzbudzałyby zachwyt każdego znawcy pornografii, gdyby jakiś był w pobliżu. Jej oczy miały kolor bławatków - ten odcień błękitu zaginął wraz ze zniszczeniem labolatoriów badawczych zakładów ceramicznych "Bławatek" podczas trzęsienia ziemi w roku '09. Światło ogniska wydobywało z mroku jej delikatne rysy twarzy i wspaniałą sylwetkę, jeszcze uwypukloną przez przylegającą do ciała krótką spódniczkę i bluzkę uszytą z materiału, który był jednocześnie przezroczysty i byle jaki.
- Bill - rzekła Illyria - postąpiłeś niegrzecznie, zostawiając mnie w ten sposób na Royo. Nie miałam pojęcia, że jesteś taki poważny. Nie przejmuj się, nie musimy cały czas się bawić. Przed nami są także rzeczy poważne.
- Oszukałaś mnie, ty pindo - zarzucił jej Obcy Historyk.
- Tak - powiedziała Illyria. - Ale tylko dlatego, że musiałam.
- I to ma mi wystarczyć?
- Powiedziałaś, że mnie kochasz.
- Przesadziłam - powiedziała Illyria. - Zastanów się, jak nazywa się uczucie mieszczące się między odrazą a pogardą? To właśnie czuję do ciebie. - Odwróciła się do Billa. - Chodź, najdroższy, zabieramy się stąd.
Wyciągnęła do niego rękę. Bill spojrzał na nią tęsknie, ale wiedział, że to nie doprowadzi do niczego dobrego. Kobiety z obcych planet i tak dalej. Tym, czego naprawdę potrzebował, był Rozrywacz, który trzymał w ręce Obcy Historyk. Lecz Duo też miał go na oku. A Duo miał broń - wyglądającego paskudnie Smirnoffa, miotacz pulsacyjnych promieni igiełkowych. Bill dostrzegł, że przełącznik ustawiony jest na "ból automatycznie dręczący". Postanowił, że nie będzie próbował zabierać Hamowi Duo Rozrywacza. W każdym razie nie w tej chwili. Może pojawi się jakaś okazja. Możliwości mają to do siebie, że się zjawiają. W granicach prawdopodobieństwa było nawet nagłe omdlenie Hania Duo.
W tym samym momencie Duo jęknął, podniósł do czoła drżącą rękę i upadł na ziemię.
Chinger wyskoczył zza pleców Billa. Trochę utykał, ponieważ porządnie oberwał podczas ostatniego upadku. Podszedł do Duo.
- Śpiączka Międzygwiezdna. Klasyczny przypadek. Nie stójcie za blisko. Jego uśpienie jest teraz w perygeum.
Wszyscy cofnęli się w pośpiechu.
- Czy on nie żyje? - zapytał Bill.
- Bynajmniej. Śpiączka Międzygwiezdna nikogo nie zabija, po prostu na pewien czas układa do snu. Mam nadzieję, że on jest objęty Programem Ubezpieczeniowym Błękitnej Mgławicy, przewidującym hojne świadczenia dla osób korzystających ze Specjalistycznej Opieki Lekarskiej. Wygląda na to, że będzie musiał spędzić jakiś czas w zaciemnionym pokoju, karmiony dożylnie, a ludzie będą mu się przyglądać ciekawie przez szklaną płytę.
Ham poruszył się niepewnie i żałośnie zajęczał. Powiedział przez sen:
- Dobra, Bill. Wygrałeś. - Sięgnął niezdarnie ręką i podał Billowi Rozrywacz. - Zabierzcie mnie stąd! - Ziewnął i natychmiast zasnął; postawienie wykrzyknika wzywającego do maksymalnego pośpiechu kosztowało go wiele wysiłku.
- Kolego, czy możesz nam pomóc się stąd wydostać? - zapytał Bill Rozrywacza.
- Pewnie,  że  mogę - powiedział Rozrywacz. Ale zanim mógł to zrobić, nastąpiła interwencja, która wprawdzie zaczęła się dość spokojnie, ale wkrótce nabrała większych rozmiarów.
49
Statek, który opadł lekko jak piórko w kręgu światła i cienia wyznaczającym punkt środkowy między trzema ogniskami, nie był wielki. Z tego względu można go było zidentyfikować jako jeden z najnowszych modeli budowanych prawie wyłącznie dla bogatych jednostek lub ich spadkobierców, ludzi, którzy chcieli szybko się poruszać i nie zawracać sobie głowy komercyjnymi liniami kosmicznymi. Statek był pięknie wykończony. W oznakowaniach kadłuba, ci. którzy się na tym znali, tak jak Obcy Historyk, mogli rozpoznać litery sanskryckiego alfabetu.
- Sanskryt - mruknął Obcy Historyk. - Kto to może być?
- Nie dajcie się zmylić tym znakom - powiedział głos wzmocniony i nadawany z małego statku kosmicznego. - Jak się nie ma, co się lubi, to się lubi, co się ma. Naszą planetę odwiedziła delegacja z Radżastanu II, skorzystałem więc z okazji i uwolniłem ich na pewien czas od tego ciężaru. Pomyślałem, że ten statek mógłby komuś z was się przydać.
- Kto to może być? - zapytał przez sen Ham Duo.
- Znam ten głos - oznajmił Bill. - To Pięcioforemny Komputer?
- To się zgadza, Bill. Uratowałem cię z "Inicjatywy".
- Chciałem cię o to zapytać. Skoro byłem taki szczęśliwy, że się wyrwałem z tego świergolonego miejsca, to dlaczego zgodziłem się wrócić. Co się dzieje?
Wrażenie przypominające szybkie kopnięcie w tyłek wyrzuciło Billa w powietrze.
- To ciało, którego używasz, posiada wciąż te same walory, jakie miało, gdy byłeś we mnie - powiedział komputer. - Wciąż mam na nie pewien wpływ.
- Zdaje  się,  że mówiłem trochę  za ostro - stwierdził Bill, rozcierając sobie obolałe siedzenie. - Więc czego chcesz teraz?
- Dostępu do twego mózgu - rzekł komputer.
- Już to przerabialiśmy.
- Tak. Ale to było przedtem, nim zrozumiałem, ze posiadasz bajeczny, podwójny mózg połączony zrogowaciałym korpusem. Bill, czy ty wiesz, jak to rzadko się zdarza? Mogę wyszkolić i odrdzewić twój umysł, a ty obejmiesz tu, na Tsuris, posadę wyroczni komputera.
- Myślę, że zwróciłeś się pod niewłaściwy adres. Albo może nie mam wcale dobrego podwójnego mózgu. Wszystkie nie mogą być dobre, no nie? Ja nie dam sobie rady jako komputerowa wyrocznia!
- Oczywiście, że dasz. Wystarczy, żebyś się zgodził. Pozwolę, by twoi towarzysze wrócili do własnych domów.
- A co ze mną? - zapytał Obcy Historyk.
- Ty stwarzasz pewne trudności - powiedział komputer. - Bill, uwierz mi, tak będzie najlepiej.
Bill rozejrzał się. Ham Duo pokiwał głową przez sen na znak zgody, podczas gdy Obcy Historyk, nieco bardziej rozbudzony, kiwał tak samo. Chinger szepnął mu do ucha:
- Zrób to, Bill. Później coś wymyślimy.
- Ciągle nie rozumiem, co chcesz, żebym zrobił.
- Po prostu zgódź się, Bill. Zobaczysz.
- No cóż - powiedział Bill - spróbuję. Czekał. Nic się nie stało. Zapytał:
- No, co się dzieje?
I wtedy postrzępiona energia zatopiła jego umysł. Dookoła wszystko kołysało się i drżało jak kulisy na scenie wystawione na huragan. I wtedy, zanim zdążył to zauważyć, znowu coś się stało.
50
W sytuacjach jest coś zabawnego, prawda? Sytuacje powstają z niczego, ot tak niespodziewanie. Oczywiście, po zakończeniu nowej sytuacji jest już dość łatwo zrozumieć, w jaki sposób do tego doszło. W tym przypadku Billowi udało się zauważyć niewyraźny siatkowaty wzór, który na moment zabłysnął na niebie, a potem zniknął jak wyobrażenie czegoś, co zdarzyło się w wyobraźni. Mógł też zauważyć lekkie zgrubienie wokół linii horyzontu. Aparat naszej percepcji bez przerwy odbiera sygnały tego rodzaju. Ale główny ośrodek zawiadywania nie ma czasu, aby się nimi zajmować. Jest zbyt zajęty utrzymywaniem naszej równowagi podczas chodzenia, dzięki czemu możemy chodzić i jednocześnie żuć gumę. Żadnemu komputerowi nie udało się jeszcze powtórzyć tego wyczynu. Człowiekowi przychodzi to bez jakichkolwiek trudności, oczywiście trzeba to przećwiczyć.
Bill znajdował się w swoistej ciemności. Nie była to ciemność pustego pokoju, lecz raczej ciemność, która ogarnęłaby go, gdyby znalazł się cały wewnątrz śpiwora. Tej ciemności nie odczuwało się jako pustki, co przecież jest regułą w większości przypadków. Ta ciemność przypominała wielkie sprzątanie o północy na dnie bagniska albo dzień przyjaźni w kłębowisku żmij. Była to ciemność, która sięgała także do uszu, uniemożliwiając słyszenie dźwięków z powodu izolacji z ciszy. Nie można było także niczego wyczuć, ponieważ łapczywe palce zanurzały się w kolejne warstwy cienkiego jak pajęczyna materiału, z których każda była zbyt delikatna, by koniuszki palców mogły stwierdzić, czy udało im się czy nie dotknąć czegoś niewyczuwalnego; gdy zaś ręka wędrowała dalej, na koniuszkach zbierało się coraz więcej materiału i choć poszczególne warstwy nic nie znaczyły, wokół palców pojawiało się wrażenie zasłony lub cienia, czegoś, co czyniło je ślepymi na dotyk.
Ten punkt zerowy wszelkich wrażeń jest dobrze znany jako punkt nieistnienia i zaprzestania, który starają się osiągnąć mistycy. Bill wszedł, przeto zupełnie niechcący w stan najwyższej łaski, który na próżno starali się osiągnąć starożytni asceci w szafranowych szatach. Wielka szkoda, że w pobliżu nie było nikogo, kto by mógł powiedzieć Billowi o jego wielkim szczęściu. Okazało się, że stan najwyższej łaski, tak jak wszystkie inne stany umysłu, zależy od tego, czy masz kogoś, kto ci powie, że się w nim znajdujesz. W przeciwnym wypadku nie poczujesz nic specjalnego.
Bill nie wiedział nic o takich sprawach. Nie można więc go potępiać za to, że skorzystał z ciemności, żeby przespać całą noc po raz pierwszy od dłuższego czasu. Tak oto utracił coś, co było prawdopodobnie najbardziej transcendentalnym momentem jego życia. Tyle tylko, że chrapał transcendentalnie. Kiedy się obudził, wszystko się zmieniło.
51
- Ten kawalerzysta nie był nicponiem - zauważył Ham Duo po blisko godzinnym milczeniu pod adresem swego starego towarzysza, Kookie'go.
Gumadożucia odpowiedział śmiesznymi wysokimi piskami i chrząknięciem, które zawsze bawią publiczność nie posiadającą naturalnych futer. Dla samych Kookie nie ma w tym jednak nic zabawnego i dlatego chcemy poinformować was, co naprawdę powiedział
Kookie, a różne sprytne numery zostawmy na później, kiedy zajrzymy do jamy z hemoropuchami.
- Wiem, co cię martwi - zapiszczał potępiająco Gumadożucia. - Masz wyrzuty sumienia. Pierwszy raz widzę, że ty mieć sumienie. Pozwoliłeś, że Billa porwał ten gówniany Pięcioforemny Komputer.
- On próbował ukraść mój Rozrywacz - powiedział z oburzeniem Duo. - Zasłużył sobie na to.
- No to co? Masz inny Rozrywacz. Ty duże gówno.
- Odwal się. Tak, mam dwa zapasowe egzemplarze w skrzyni na łańcuchy pod pokładem, mam też maszynę, która może zrobić z niczego nowy Rozrywacz pod warunkiem, że dostanie dosyć molidenu. Muszę być przygotowany na sytuacje alarmowe.
- Więc dlaczego ty nie dać jednego Billowi?
- Odwal się. Miałem mnóstwo kłopotów, żeby zdobyć ten Rozrywacz.
- Tak. Wielkie łapówki za kradzione dużo pieniędzy.
- I co z tego? Miałem do tego prawo czy nie miałem?
- Pewnie. A biedny kosmiczny żołnierzyk zapu-szkowany. To, że oni go dupnęli, nie przywrócić Rozrywacza.
- Zapomnijmy o nim, OK, i bierzmy się do następnej sprawy.
- Ja mówię, ty duże gówno.
Ham Duo okręcił się na wielkim fotelu dowódcy i spojrzał prosto na Gumędożucia.
- Czy naprawdę chcesz, żebym dał temu frajerowi jeden z moich Rozrywaczy?
- No pewnie.
- W porządku - powiedział Duo. - Tym razem zrobię to, czego chcesz, a następnym razem zrobimy to, czego chcę ja.
- Co to będzie?
- Chcę znaleźć skarb ukryty w jamie hemoropuch.
Jeżeli nawet Gumadożucia odczuł pewną konsternację, nie odmalowała się ona na jego kudłatej twarzy. Ale jego ramiona pochyliły się ledwo widocznie, gdy pomógł Duo zawrócić statek i skierować go znowu na Tsuris.
52
Pięcioforemny Komputer doprowadził do zbudowania wytwornej świątyni z białego marmuru, której ściany pokrywały budzące nabożny lęk symbole. Umieścił tam Billa jako nową wyrocznię i obwieścił całej ludności, że nowe centrum informacyjne jest gotowe do rozpoczęcia działalności.
- Ale ja nic nie wiem - stwierdził Bill.
- Wiem o tym - powiedział komputer. - Ale zamierzam zainstalować linię od tyłu twojej głowy do moich centralnych banków informacji, dzięki czemu będziesz mógł uzyskiwać wszelkie informacje, jakich będzie ci potrzeba.
- Czemu sam nie zajmiesz się przepowiadaniem?
- Moja uwaga jest potrzebna gdzie indziej. Nie przejmuj się. Wkrótce zrozumiesz, o co chodzi.
Później, tego samego popołudnia, posługując się zestawem "Majster-Klepka" i kilkoma kroplami ogłuszacza, komputer założył gniazdko w tylnej części głowy Billa. Rezultat graniczył z cudem. Dzięki zwykłemu zamknięciu oczu Bill mógł łączyć się mentalnie z centralnym systemem operacyjnym komputera i wracać z powrotem.
- To całkiem niezłe - powiedział komputerowi. - Ale co mam robić teraz?
- Po prostu idź tam i szukaj odpowiedzi, złapiesz to w mgnieniu oka. Gdybyś miał jakiś problem, spowodowałem powstanie symulacji instrukcji. Stanie się ona dla ciebie zupełnie jasna, gdy tylko zaczniesz jej używać.
- Ale gdzie ty idziesz?
- Czeka mnie ważna praca. Na Tsuris nadciąga era lodowcowa. Tylko ja jeden mogę coś z tym zrobić.
I tak Bill znalazł się sam w małej, lecz przyjemnie umeblowanej świątyni. Był tu tron, na którym miał zasiąść, żeby przyjmować petentów. Linia od wtyczki w tyle głowy biegła po podłodze do purpurowych zasłon z tyłu sali i potem dalej w głąb świątyni aż do ZPK (zespołu połączeń komputera). Pierwszym klientem tego dnia był wielki Tsurisjanin płci męskiej. Sądząc po nieładnych wypukłościach, które wykrzywiały środkową kulę jego ciała, był już w średnim wieku. Miał rumianą cerę urozmaiconą przez skłonność do żylaków. Oczy miał jasnoniebieskie, a jego z lekka sycząca wymowa oznaczała, że jest mieszkańcem południowej półkuli Tsurisu.
- Jakże się cieszę, że wreszcie mamy wyrocznię w pełnym wymiarze godzin - powiedział. - Jestem Bubu Tsonkid i mam problem.
- Opowiedz mi o nim, Bubu - poprosił Bill z profesjonalną manierą.
- No cóż, Wyrocznio, to wszystko zaczęło się jakiś miesiąc temu, niedługo potem jak przystąpiliśmy do żniw prembla. Zauważyłem, że Chloridea przestała ze mną rozmawiać. Powinienem zauważyć to wcześniej, ale podczas żniw prembla trzeba się szybko ruszać, żeby zdążyć zebrać owoce, zanim wejdą w fazę uśpienia.
- Co wtedy się dzieje?
- To jedyny czas, by zbierać motyle. Jeżeli czeka się dłużej, zmieniają się w podobne do ostu rośliny zabarwione siarczanem miedzi. Bardzo ładnie wyglądają, ale zupełnie nie nadają się do jedzenia.
- No myślę. Dobra, mów dalej.
- Jak mówiłem, nie poświęcałem Chloridei zbyt wiele uwagi. Nie zauważyłem nawet, że jej pylniki spuchły i zbrązowiały. To powinno dać mi coś do myślenia. Zwłaszcza, że prawie przed miesiącem nastąpiła zmiana grogiańska.
- Świetnie - westchnął Bill, starając się ukryć znudzenie. Zasadniczo nie wiedział, o czym mówi ten facet. Nie dbał też o to. - No cóż, to powinno ci coś zasugerować - powiedział, improwizując jak szalony. - Na czym więc dokładnie polega problem?
- Moje pytanie, Wyrocznio, jest następujące: Czy biorąc to wszystko pod uwagę, a także uwzględniając wczesne loty godowe dysków dorficznych, możesz mi powiedzieć, kiedy najlepiej zasadzić orufile i czy powinienem trzymać się niebieskiej odmiany, czy przerzucić się na magenty?
- Ta trudna wróżba zajmie trochę czasu - zdecydował Bill.
Przed sobą, na małym stoliku przykrytym niebiesko-srebrną tkaniną, Bill miał guzik oznaczony napisem "Naciśnij po informację". Nacisnął. Natychmiast znalazł się, oczywiście z wyjątkiem ciała, w formie czystej płynnej inteligencji, dryfującej przez symulowane sklepione pokoje, należące do COC komputera. Płynął wzdłuż rzędów szaf na akta, które piętrzyły się na dwadzieścia stóp w górę i rozciągały na odległość wzroku. Po chwili otworzył jedną z nich. Była pusta, ale gdy tylko otworzył szufladę, umknęła mu mała maszyna z mrugającymi światełkami.
Bill zamknął szufladę i poszedł dalej. Po chwili dotarł do końca pokoju i przez drzwi wykończone łukiem przeszedł do następnego. Pokój ten był jeszcze większy niż poprzedni, a jego ściany pokrywały lśniące światła. Gdy go oglądał, zmaterializował się przed nim jakiś widmowy kształt.
- Tak? - powiedział.
- Kim jesteś? - zapytał Bill.
- Jestem komputerem.
- Nie, nie jesteś. Znam Pięcioforemny Komputer, on mówi zupełnie inaczej.
- Tak naprawdę jestem zastępcą komputera. Zajmuję się wszystkim, kiedy go nie ma. Większość ludzi nie zauważa różnicy, więc nie bawię się w te różne ceregiele. Kim jesteś, jeśli mogę spytać?
- Jestem Bill. Komputer mianował mnie wyrocznią. Powiedział, że mogę tu przychodzić po odpowiedzi na pytania, które zadają ludzie.
- On tak powiedział? Powiedział, że możesz grzebać w aktach?
- Tak mi powiedział.
- Śmieszne, że mnie o tym nigdy nie wspomniał.
- Może nie chce ci mówić wszystkiego - powiedział Bill ze sporą dozą złośliwości.
- Mówi mi o wszystkim, co jest ważne - odparł ze złością zastępca komputera. - W przeciwnym razie nie miałby ze mnie wiele pożytku, prawda? Czy dał ci przepustkę uprawniającą do przeglądania akt?
- Nigdy o tym nie wspomniał. Myślę, że się śpieszył.
- Tak, to możliwe. Wiesz, być jedynym dużym komputerem na planecie to wielka odpowiedzialność. Nawet przy działaniu równoległym jest to niemały ciężar.
- Posłuchaj. Mam klienta, który czeka.
- No dobrze, skoro nalegasz. Co on chciał wiedzieć?
Bill myślał krótko, ale ze skupieniem.
- Nie mogę sobie przypomnieć. Przez tę rozmowę ,: tobą całkiem wyleciało mi to z pamięci.
- Sądzę, że mógłbyś wrócić i go zapytać.
- Zaczekaj. On chciał się dowiedzieć, kiedy najlepiej zasadzić orufile.
- Orufile? Jesteś pewien, że powiedział "orufile"?
- Zupełnie pewien.
- A czy przypadkiem nie były to przetrącone orufile?
- Nie, zwyczajne. On chciał wiedzieć, czy powinien zasadzić odmianę niebieską czy przerzucić się na magnety.
- Że co?
- To brzmiało jak magnety, choć nie wierzę, żeby ich sadzenie coś mu dało.
- Magenty! - wykrzyknął zastępca komputera, mówiąc raczej głośno jak na widmo.
- Tak, to jest to. Wspominał coś także o locie dysków dorficznych.
- Aha! Powinieneś powiedzieć o tym na początku. Wiesz, to różnica.
- Nie wiedziałem.
- Ale tak jest. Daj mi tylko pół sekundy, a zaraz ci to znajdę.
- Dzięki. Jak chcesz, może być cała sekunda. Mam czas.
Zastępca komputera odszedł i wrócił po mniej więcej półtorej sekundy.
- Powiedz mu, że w tym roku miesiąc o nazwie rusnoye uważany jest za optymalny czas dla orufilów. Będzie korzystne, jeśli połowę swego areału obsadzi magentami. Oczywiście zakładając, że ostatnio nie miał zmiany grogiańskiej.
- Zdaje się, że coś o tym wspomniał - powiedział Bill.
Wrócił do świątyni. Odkrycie, że jego klient zniknął, nie zaniepokoiło go w najmniejszym stopniu. Wyglądało na to, że zmarnował cały dzień, próbując znaleźć odpowiedzi. Na zewnątrz było ciemno. W pobliżu nie było nikogo.
Wychodziło na to, że jest to naprawdę gówniana robota. Myśli Billa skierowały się nieco w stronę jedzenia i picia. Również seks nie znajdował się daleko od jego myśli. Ach, jak bardzo chciałby mieć tutaj Illyrię, butelkę dobrej gorzały i bombowy obiad! Dziwne, jak proste mogą być wymagania od życia, zwłaszcza gdy jesteś uwiązany w pustej świątyni drutem, który prowadzi do gniazdka w tyle twojej czaszki. Nie było tu nikogo. Świątynia była wysoka i pełna cieni, w powietrzu wisiał odór obcych kadzideł. Jakby gdzieś z daleka Bill usłyszał bicie dzwonów świątyni.
- Więc gdzie ten obiad? - zapytał na głos.
- Żadnej odpowiedzi.
Nacisnął guzik, który przeniósł go ponownie do widmowego zastępcy komputera. Zastał go podczas odpoczynku. Był prawie urojeniem w siatce krzyżujących się kresek. Kiedy wszedł Bill, człapiąc dość głośno jak na stan symulacji, usiadł ze złością.
- Musisz robić tyle hałasu? Właśnie kładłem się spać.
- Myślałem, że komputery nigdy nie śpią.
- To prawda, nie śpią. Ale ja nie jestem komputerem, tylko zastępcą.
- To jest twój problem - powiedział Bill. - Chodzi o to, że jestem głodny.
- Dlaczego przychodzisz z tym do mnie?
- Dlatego, że ty tu rządzisz.
- Ja? Jestem jedynie zastępcą. Nie mogę nic zrobić. A już zwłaszcza nie mogę ci pomóc w sprawie tak niematematycznej i trywialnej jak jedzenie.
- Chcę jeść!
- Ale ja jeść nie muszę. My, komputery, nigdy nie zrozumiemy tego ciągłego napełniania i opróżniania brzucha, które uprawiacie wy, stworzenia z protoplazmy. Jest to czynność dość niesmaczna i pospolita.
- To ssij woltomierz - warknął Bill i wyszedł. Tam musiało być coś do jedzenia, a przynajmniej symulowana żywność, w jednym z tych symulowanych pokoi, do których zaprowadziło go łącze komputerowe. Widmo płynęło obok. Ruchy wątłych kończyn dolnych świadczyły o wzburzeniu.
- Chciałbym, żebyś przestał przechylać się na boki - powiedział zastępca. - Uszkodzisz ściany.
- Myślałem, że to wszystko jest tylko symulacją.
- Tak też jest, ale symulację można też uszkodzić. A wtedy oczywiście, zgodnie z prawem podobieństw, rzecz prawdziwa zostaje również zniszczona. Jak Kuba Bogu. Jesteśmy nowoczesnymi alchemikami. Uważaj na tę wazę!
Bill zatoczył się na wysoki postument, na którym stała pojedyncza wysmukła waza. Waza upadła. Roztrzaskała się w sposób bardzo zadowalający, a zwłaszcza nieoczekiwany i dlatego tym bardziej mile widziany w warunkach symulacji.
- Już nie zdobędziemy takiej wazy! - powiedział zastępca. -  Nasz program robienia waz wysiadł, a zapasy zostały zaatakowane przez świdrzaki wewnętrznej konsystencji. Uważaj na to malowidło! To jedyny w swoim rodzaju owoc wysiłku programu malowania losowego.
Bill przeszedł przez malowidło.
- Proszę, przestań - powiedział zastępca. - Czy nie możemy pójść na kompromis?
- Jeść! - krzyknął Bill.
- Zobaczę, co da się zrobić. Ale będziesz musiał pójść ze mną do specjalnego pokoju.
- Dlaczego?
- Żeby odłączyć efekty żywnościowe od reszty komputera.
- Nie próbuj mnie oszukać!
53
Zastępca skierował się do jednej z podjednostek, które zostały przekazane pod jego kontrolę. Była to jednostka nowych projektów. Pospiesznie zmienił jej nazwę na rejon wytwarzania ludzkiej żywności i nadał jej podwójne pierwszeństwo nagłego przejaśnienia. Program zaczął się, utknął i skonał. Zastępca zrozumiał, że nie wprowadził świadomości, bez której rzecz nie mogła się udać, wyjął więc z magazynu prowizoryczną świadomość i włożył ją na miejsce. Program jedzenia natychmiast usiadł, jasnooki i ogoniasty.
- Jestem jedzeniem! - obwieścił.
- To świetnie - powiedział Bill. - Czy to znaczy, że mogę cię zjeść?
- Nie. Nie jestem jedzeniem w sensie dosłownym. Posłużyłem się metaforą.
- Daj mi taką metaforę, którą mógłbym zjeść - powiedział Bill - albo rozwalę to miejsce na kawałki.
Program jedzenia znalazł w architekturze komputera trochę przestrzeni, żeby ustawić laboratorium żywnościowe. Jednym z jego pierwszych dokonań było uwieńczone powodzeniem wyprodukowanie komórek tłuszczowych preparowanych w brązowym mięsnym sosie. Bill stwierdził, że to jedzenie jest kiepskie. Nastąpiły kolejne doświadczenia. Pozostałości po jedzeniu zaczęły zanieczyszczać komputer. Wprowadzono programy oczyszczania, a końcowy rezultat był taki, że jeden czyściciel zjadł samego siebie. To udało się bardzo dobrze. Stworzono nową klasę istot. Nazywano je autocophagami, względnie samojadami. Bóg wie, do czego by to mogło doprowadzić, gdyby zastępca, widząc rodzący się zamęt, nie przywołał swego bocznego obwodu, który powiedział:
- Merda! Będzie o wiele łatwiej kazać sobie coś przynieść.
Była to prawda tak prawdziwa, że po prostu oczywista; daleko bardziej oczywista niż propozycja, że wszyscy ludzie są w końcu równi. Serwis Dostarczania Jedzenia Braci Glenn, którzy prowadzili sieć restauracji z pizzą na całym Tsurisie, odpowiedział natychmiast. Do świątyni przyniesiono jedzenie - płaty pieczeni w towarzystwie beczek piwa. Tym zaś towarzyszyły androidy przebrane za tureckich janczarów, niosące lektyki; leżały w nich skąpo odziane tancerki, które cmokały głośno ustami jak pąki róż, gdy paradowały przez świątynię, żeby Bill mógł się im dobrze przyjrzeć, a może nawet rozkoszować ich widokiem.
Bill jadł, pił, ile wlezie. Potem gapił się na dziewczyny, dopóki gałki oczne nie zaczęły pływać mu luźno w głowie niczym dwa japońskie sampany znikające w ławicy chmur na widok lecącej nad nimi pojedynczej czapli. I to było dobre, oczywiście, tak jak często dobrzy są rozpustnicy-entuzjaści, zwłaszcza przedstawieni bez uwag programowych.
Rano miał kaca groteskowych rozmiarów. Zerkając przez zasłonę, zobaczył, że kolejka ludzi, którzy chcieli poradzić się wyroczni, zakręca trzy razy dookoła bloków. A były to bloki wybudowane według Wzorów rzymskich z akweduktem w środku każdego z nich. Przy tych ludziach nigdy nie uda mu się stąd wydostać.
Chyba że...
Tak, to właśnie się stało.
54
Powietrze lśniło. Bill jeszcze nigdy nie widział tak mało przezroczystego powietrza. Przymrużonymi oczyma widział unoszące się w nim maleńkie pyłki kurzu, a na nich wirowały jakieś jeszcze mniejsze rzeczy. Powietrze nabrało perłowego blasku. Pulsowało i drgało, jakby za nim lub w nim było coś, co chciało się wydostać. Bill nigdy przedtem nie myślał, że powietrze może być podzielone na tak wiele różnych terytoriów, z których część jest wzajemnie anta-gonistyczna. Ale tak to wyglądało. Patrzył na powietrze, które pulsowało, bulgotało, trzęsło się, drżało, dygotało, wykonując wszelkie możliwe ruchy dla czegoś tak wielkiego i bezkształtnego jak powietrze. I wtedy powietrze rozdarło się, ukazując pośpiesznie perłowe podbrzusze, w którym odsłoniło się czarne wnętrze. W środku pojawił się jasno zabarwiony obiekt, najpierw był tylko punktem, ale urósł, okrzepł i wreszcie okazał się wysokim mężczyzną o ponurej twarzy i spiczastych uszach, ubranym w jednoczęściowy elastyczny kombinezon.
- Splock! - wykrzyknął Bill. - Jak się cieszę, że cię widzę!
- To logiczne i mogę zrozumieć twoją emocjonalną reakcję na fakt fizyczny - powiedział Splock jak zawsze bez śladu humoru. - Wywnioskowałeś niewątpliwie z mojego nagłego pojawienia, że mogę ci dopomóc w wydostaniu się z tego miejsca. Wyjście, którego z pewnością pragniesz.
- Splock, czy możesz to zrobić?
- Gdybyś posługiwał się logiką, która, oczywiście, jest obca twojej rasie, zrozumiałbyś, że skoro się tutaj dostałem, powinienem móc się wydostać. Zresztą po co byłbym tutaj?
- Przestań już z tą logiką! Jak mam się stąd wydostać? - krzyknął Bill.
- To dosyć proste. Zejdź tylko z tego idiotycznego tronu. Jest zrobiony z żelaznego pirytu, od czego przestaje działać moja aparatura dalekiego zasięgu.
Bill spróbował, ale został zatrzymany przez kabel połączony z gniazdkiem w tyle jego głowy. Pociągnął, ale kabel nie wychodził.
- Musisz zrobić coś z tym kablem, który jest do mnie przyłączony! - jęknął Bill.
Splock spojrzał jeszcze bardziej ponuro niż zwykle i obszedł Billa naokoło. Zbadał kabel, dotykając go lekko końcami koniuszków palców, a potem zwykłymi koniuszkami. Potrząsając głową, wrócił tam, gdzie Bill mógł go zobaczyć.
- Boję się, że będziesz miał wielki kłopot.
- Opowiedz mi o tym - załkał Bill - i bardzo ci dziękuję, to właśnie chciałem usłyszeć. Co teraz? Czy zapomniałeś przynieść klucz francuski?
- Ton twojego głosu wskazuje, że mówisz w sposób humorystyczny, który ludzie uważają za wprost genialny. Mam nadzieję, że się ubawiłeś, ponieważ mam złe nowiny. Kabel, który wiąże cię z komputerem, jest połączony z wewnętrznym wyłącznikiem stymulacji, do którego można się dostać tylko od środka komputera. Umieszczono go tam dla pewności, że niepowołany personel nie będzie próbował odciąć cię od banków pamięci. Tylko komputer może to wyłączyć.
- Komputer tego nie zrobi.
- I tu masz rację. Komputer tak to urządził po to, by zapobiec zakłóceniom zewnętrznym.
- Ostatnio  poznałem  zastępcę  komputera - powiedział Bill z nadzieją. - Może on mógłby to zrobić?
- Naprawdę nie możesz na to liczyć. Po prostu będziesz musiał zrobić to sam.
- Ja? Ale jak ja mam wyłączyć ten... jak to nazwałeś?
- Wewnętrzny wyłącznik symulacji.
- Tak. Jak?
- Jesteś w stanie wejść do komputera jako simulacrum - podkreślił Splock. - Ułatwia to drut, który wiąże cię z komputerem. Tylko wewnątrz komputera możesz znaleźć symulację urządzenia wyłączającego, które zwolni kabel.
- To trochę skomplikowane.
- Witamy w rzeczywistości.
Bill wszedł jeszcze raz do komputera. Płynął powoli wśród przezroczystych ścian jego symulowanej architektury, przez wielkie wysokie sale, przez mosty oddzielone od siebie oszałamiającymi odległościami, przez wściekłe kaskady elektronów i nad mostami z materiałów, które jak dotąd zachowywały neutralność. Szedł przez rozjarzone białe dżungle, gdzie drogę zagrodził mu milion białych wij ów, ale udało mu się przez nie przebić. Przebrnął przez sięgające bioder bagno informacji, które leżały tam, czekając na uporządkowanie. Zobaczył nad sobą jakieś wielkie, nieokreślone kształty. Przypominały mu szyny rozdzielcze. Wewnątrz komputera szyna rozdzielcza jest kształtem podstawowym. Wreszcie wyszedł na oświetlony teren. Był jednocześnie na równinie i na wyżynie. Linie, którymi była pokryta, biegły promieniście do horyzontu. Wkrótce ujrzał przed sobą rząd szafek. Wykonano je z różanego drzewa, a ich szklane frontony osadzone były w grubo politurowanych ramach. Kiedy Bill zajrzał do pierwszej z nich, zobaczył niebieski kobaltowy talerzyk. Na talerzyku leżał pasek papieru.
Wziął go. Było na nim napisane: "Wewnętrzny wyłącznik symulacji znajduje się w ostatniej szafce w rzędzie".
Bill spojrzał i stwierdził, że koniec rzędu jest bardzo daleko. Popędził ku niemu, ale im szybciej biegł, tym bardziej się od niego oddalał. Było to bardzo dziwne. Naturalnie Bill podwoił wysiłki i niebawem ostatnia szafka znikła z pola widzenia. Zatrzymał się. Jakaś szafka była za nim. W środku znajdował się nieduży instrument na kobaltowym talerzu. Wyjął go i przyjrzał mu się bliżej. Był kompletnie nie do zidentyfikowania. Ale był na nim guzik z napisem: "Naciśnij". To udało mu się zrozumieć; nacisnął.
Szafka pojawiła się przed nim natychmiast. Jej wnętrze było widoczne. Przez szybę zobaczył leżący na onyksowym talerzu przedmiot oznaczony napisem: "Wewnętrzny wyłącznik symulacji". Otworzył drzwi i sięgnął...
I w tym momencie zjawił się zastępca komputera, niewiarygodnie silny pomimo widmowego ciała, odgradzając Billa od urządzenia i mówiąc:
- Nie! Manipulowanie wewnętrznymi przyrządami komputera jest surowo wzbronione!
- Ależ, drogi, przyjacielski zastępco komputera, ja muszę wyłączyć moją wewnętrzną symulację - powiedział Bill, próbując się podlizać. - W przeciwnym razie nie będę mógł wyjąć kabla z tylnej części mojej czaszki tam, w świątyni. - Jego myśli furkotały rozpaczliwie. - Widzisz... właśnie dostałem rozkaz, to znaczy od komputera. Powiedział, żebym to odłączył. Rozkaz to rozkaz, prawda?
- O nie, bynajmniej, dopóki nie zobaczę dokumentacji. Będziemy musieli omówić to z komputerem, gdy tylko jego osobowość wróci z Nadmorskiego Ośrodka Wypoczynkowego dla Robotów, gdzie uczestniczy w sympozjum na temat: Osobowość mechaniczna - zło konieczne?
- Muszę się stąd zaraz wydostać! - wrzasnął Bill, pochylając się do przodu. - Zejdź mi z drogi!
Bill sięgnął do szafki i wyjął wyłącznik. Zanim zdążył go uruchomić, zastępca wyrwał mu go z rąk. Zwinny i żylasty, jak na kogoś tak eterycznego, popłynął w dół korytarza. Bill rzucił się w pościg i go dogonił. Wbiegli na jedną stronę podwójnej spirali i zbiegli po drugiej stronie do ogrodu pełnego drżących macek. Gdy biegli przez ogród, zastępca krzyknął:
- Wrogi program w komputerze! Zniszczyć zwyczajną metodą!
Bill podwoił szybkość i właśnie miał go wyprzedzić, gdy nagle coś spadło mu na ramię. Miało kształt nietoperza, było zrobione z jakiegoś lekkiego metalu i krążyło, trzepocząc skrzydłami, w poszukiwaniu miejsca, w które mogłoby ukąsić, ale tak często zmieniało zdanie (program nieskończonej maksymalizacji), że Bill miał mnóstwo czasu, żeby ściągnąć je na ziemię i rozdeptać na strzępy. Bill stwierdził z zadowoleniem, że przemoc działa również w symulowanym wewnętrznym świecie komputera, tak jak w świecie realnym, gdzie trójwymiarowe przedmioty zwątpiły w swoją własną egzystencję.
Jeszcze raz zapędził zastępcę do rogu i jeszcze raz zastępca wykrzyknął:
- Wrogi program w komputerze! Zniszczyć nadzwyczajnymi metodami!
Bill został nagle osaczony przez bezkształtne, galaretowate krople, które toczyły się na niego z wytwornym pokwikiwaniem. Bill próbował czmychnąć im z drogi, ale pochłonęła go najbliższa z nich. Stwierdził, że pływa w kółko wewnątrz płynnej, lub może półpłynnej, kropli. Nie tracił czasu na prośby ni groźby. Sytuacja była na to zbyt poważna. Faktycznie kropla próbowała go strawić, ten wyczyn komputera był kopią groteskowych zachowań fagocytów w krwioobiegu lub może czegoś zupełnie innego. Wewnętrzne komórki kropli wysunęły delikatne, czerwonobrązowe niteczki, z których utworzyło się wiele maleńkich ust, wielkości włoskiego orzecha, i wszystkie opadły Billa niczym rój muszek. Bill miażdżył je, gdy tylko lądowały, i nie poniósł żadnego uszczerbku z wyjątkiem dwóch czy trzech niegroźnych uszczypnięć w okolicach łopatek, gdzie było mu trudno dosięgnąć. Wtedy wymierzając kilka zamaszystych ciosów wyprowadzanych z oszałamiającą szybkością, udało mu się przerwać ściankę kropli i wyjść znowu w chwiejną i przytłaczającą osobliwą architekturę symulowanego wnętrza komputera.
Zastępca, widząc szkodę wyrządzoną nadzwyczajnemu systemowi obronnemu, wpadł w rozpacz i krzyknął:
- Nieprzyjaciel nas pokonał! Samozniszczenie! Samozniszczenie!
Gdy tylko padły te słowa, światła oświetlające Wnętrze komputera zaczęły przygasać. Widząc to, Bill zawołał:
- Hej tam, posłuchajcie! Tu mówi wróg! Nie ma Potrzeby samozniszczenia! Chcę tylko wyłączyć symulację, która przywiązała mnie do wewnętrznego kabla.
Ściany powiedziały jednym potężnym, mrocznym głosem:
- Czy to wszystko, czego chcesz?
- Nie bądźcie głupie - przekonywał Bill. - Pozwólcie mu się zniszczyć, skoro tak bardzo mu na tym zależy. A jeśli idzie o was, pozwólcie mi tylko wynieść się z obwodu i już mnie nie ma. Potem, jeżeli chcecie, możecie sobie wybrać nowego przywódcę.
- Wiesz co - ściany zwróciły się do podłogi. - Jeszcze nigdy nie słyszałam, żeby ktoś ujął to w ten sposób.
- Ale to ma sens - rzekła podłoga. - Zresztą, czy musimy ulec wszyscy samozniszczeniu tylko dlatego, że jeden z systemów operacyjnych zrobił w gacie?
- Nie słuchajcie! - rozkazał znowu zastępca.
- W rzeczywistości nie możecie słyszeć. Ty i podłoga nie istniejecie jako predesygnowane lokalizacje bez ograniczeń. Koncepcja podłogi czy ściany nie wyznacza ilości. A nawet gdyby wyznaczała, ściany i drzwi nie mają zmysłów.
- Ludzie sami to mówią! - krzyknęła ściana.
- Mówią, że ściany mają uszy!
- Ale to należy rozumieć metaforycznie!
- Wszystko należy rozumieć metaforycznie! - powiedziała podłoga. - Jeżeli kiedyś znajdziesz tu coś prawdziwego, daj nam znać.
- Tak oto został obalony ustanowiony porządek rzeczy - oznajmił posępnie zastępca.
- Dlaczego się sam nie zniszczysz? - zapytała szorstko ściana.
Podczas tej wymiany zdań Bill wycofał się na palcach, najciszej jak tylko potrafił. Wyłącznik leżał wciśnięty między ścianę a podłogę, a właściwie pod ogonem widmowego zastępcy. Bill pochwycił go, szybko znalazł przełącznik w kształcie małego języczka i popchnął.
55
- W sam czas - powiedział Splock opryskliwie na widok wracającego Billa. - Wyłączyłeś? Dobrze, ten kabel, który masz z tyłu, powinien dać się teraz łatwo wyjąć. Tak, pół obrotu w lewo. No proszę.
Kabel spadł na podłogę. Bill dopiero teraz pozwolił sobie na luksus zrozumienia, jak bardzo nienawidził tego przyrządu z tyłu własnej szyi. Splock kierował się już do drzwi. Tłum, który zebrał się, by zasięgnąć rady wyroczni, rozproszył się, gdy dwóch mężczyzn, z których pierwszy miał na sobie jednoczęściowy kombinezon, a drugi stary podarty mundur polowy, wypadło ze świątyni i pobiegło jak szaleni do małej maszyny kosmicznej, zaparkowanej nienatrętnie na szczycie topoli. Po drzewie wdrapali się do luku, którego pokrywa odskoczyła, gdy Splock dmuchnął mocno w swój ultradźwiękowy psi gwizdek. Zabezpieczenie luku zajęło mu zaledwie kilka sekund i oto, ignorując ruchomą ekipę tv, która właśnie przyjechała i próbowała doprosić się o wywiad przez przezroczysty plastik zasłaniający nozdrza statku, Splock wystartował najpierw powoli, ale nabierając rozpędu, z towarzyszeniem bohaterskiej muzyki chóralnej z nieznanego źródła, jaką można usłyszeć, kiedy sprawy idą naprawdę dobrze, na przykład kiedy odlatujesz z planety, gdzie nic się nie udawało, ku czemuś innemu, co jest ukryte i nieubłagane.
Splock wyznaczył kurs, lecz zanim wbił go do niebiańskiego nawigatora, w kabinie rozległ się przenikliwy dźwięk alarmu i rozbłysło czerwone światło.
- Zdążyli wystrzelić ścigacze - powiedział Splock przez zaciśnięte zęby.
Rzucił mały, kruchy statek we wzorowy unik przy wysokiej szybkości. Ścigacze odpowiedziały wzorowym antyunikiem. Specjalne oprogramowanie predyktywne pozwoliło im przewidzieć następny ruch Splocka. Nagle ścigacze znalazły się także przed nimi. Splock pośpiesznie włączył taktykę uniku dwa. Bill, widząc do czego może to ich doprowadzić, podbiegł do tablicy kontrolnej i wcisnął kilka klawiszy według własnego wyboru.
- Co robisz? - wrzasnął Splock.
- Ci faceci przewidują twoje ruchy - powiedział Bill. - Ale myślę, że będą mieć trochę trudności z przewidywaniem moich.
Mała maszyna o krótkich skrzydłach przemknęła ze świstem obok jakiegoś znieruchomiałego obserwatora, zakręcając, kiedy go mijała. Jej przelot nastąpił tak nagle, że hałas rozlegający się w momencie przekroczenia bariery dźwięku potrzebował, zgodnie z prawem odwrotnej proporcji, prawie godziny, nim można go było usłyszeć, tak więc dyskusja, czy był hałas, czy też go nie było, stała się czysto akademicka. Jednak dla Billa i Splocka nie miało to żadnego znaczenia. Ze zmiennym szczęściem walczyli o przejęcie kontroli, Splock wydawał rozsądne polecenia, natomiast Bill żądał od urządzeń statku rzeczy niemożliwych. Tablice logiczne dymiły, gdy statek z głośnym rykiem wpadał i wypadał z fazy. Jego ruchy były tak gwałtowne, że w pewnym znanym ośrodku astronomicznym przez pomyłkę wzięto go za pulsar. W ten sposób prześcignęli swoich prześladowców, którzy zostali z tyłu w smugach światła i diamentowych punktów kaskad, aż wreszcie w złych humorach wrócili do swych podziemnych portów kosmicznych, by po skończonej służbie pójść do domu i wyładować się na dzieciach.
- Co teraz? - zapytał Bill, rozluźniając chwyt ręki zaciśniętej na wsporniku, gdy statek wyrównał lot.
Splock odwrócił się, jego długa twarz była znowu spokojna.
- Nie będzie łatwo coś postanowić, ponieważ podczas emocjonalnych podrygów i nie kontrolowanych czynności uszkodziłeś losowy wskaźnik dostępnego kierunku.
- Więc steruj ręcznie, nic trudnego.
- Przy szybkości większej od światła? By posłużyć się dziwnym ludzkim terminem - brak ci piątej klepki. Nikt nie ma dość szybkich reakcji. Dlatego właśnie posługujemy się maszyną, którą udało ci się zniszczyć. Działa ona w pewnym sensie jako transformator czasu obniżający napięcie, co umożliwia trzymanie się kierunku.
- No dobra, bardzo przepraszam - mruknął Bill. - Więc pomyśl o czymś innym. Bądź logiczny. Zawsze mi mówisz, że jesteś w tym dobry.
- Napomknąłem o tym tylko po to, by pogłębić twoją edukację, zaczynam jednak myśleć, że była to całkowita strata czasu. Będę teraz musiał użyć przestrzennoczasowej bocznicy omijającej, a to może łączyć się z pewnym niebezpieczeństwem.
- Niebezpieczeństwem? - powiedział Bill buńczucznie. - Chyba żartujesz.
- Więc jesteś gotów? - Ręka Splocka zawisła nad wielkim purpurowym przyciskiem ze złotymi ozdobami.
- Jestem, jestem. Pośpiesz się z tym.
- To idzie całkiem szybko - Splock nadusił Przycisk.
56
- Powiedziałam: "Czy mógłbyś podać tłuczone kartofle?"
- Słucham? - powiedział Bill.
- Tłuczone kartofle!
Splock miał rację. Rzeczy dzieją się bardzo szybko albo działy się bardzo szybko, przynajmniej ostatnio. Trudno było powiedzieć które. Nie było czasu.
Bill znalazł przed sobą półmisek tłuczonych kartofli. Podniósł go. I wtedy zaczął zastanawiać się, kto prosił, żeby go podać. Ktoś z lewej pociągnął go za rękaw, podał tłuczone kartofle na lewą stronę. Ktoś wyjął mu półmisek z rąk. Jakiś głos powiedział:
- Dziękuję.
Mógł to być głos kobiecy. Lub mężczyzny chcącego uchodzić za kobietę. Lub kobiety chcącej uchodzić za mężczyznę chcącego uchodzić za kobietę. Bill zdecydował, że już czas otworzyć oczy i się rozejrzeć.
Zrobił to, ale w sposób ostrożny i powściągliwy. Jego oczy były, oczywiście, otwarte, bo inaczej nie mógłby widzieć tłuczonych kartofli. Ale gdy nie widzisz nic innego oprócz tłuczonych kartofli, można przyjąć i taki punkt widzenia, że właściwie nic nie widzisz.
57
Bill nie spieszył się z rozglądaniem wokół siebie. Najpierw chłonął dźwięki pobrzękującej zastawy stołowej i szmer konwersacji, potem aromaty tłuczonych kartofli, rostbefu, sosu chrzanowego i belgijskiej marchewki. Na razie wyglądało to obiecująco. Otworzył oczy. Siedział przy długim obiadowym stole. Większości z tych ludzi nie widział nigdy przedtem. Była jednak przynajmniej jedna znajoma twarz. Po jego prawej ręce siedział Spłock, mający teraz na sobie szyty na miarę strój wizytowy i biały krawat. Osoba po lewej, która prosiła o tłuczone kartofle, była rzeczywiście kobietą, tak jak odgadł z brzmienia jej głosu. Nie widział jej nigdy przedtem. Była kruczowłosą pięknością w głęboko wyciętej wieczorowej sukni, której dekolt zmuszał oko do wspinaczki aż na skraj materiału, w daremnym usiłowaniu zobaczenia tego, co skrywało się poniżej. Było w niej coś, co, zanim jeszcze otworzyła ukarminowane usta, przekonało Billa, że jest to Illyria w jeszcze jednym przebraniu.
- Co się do diabła dzieje? - Bill zapytał Splocka.
- Później ci powiem - syknął Spłock w odpowiedzi. - Od tej chwili udawaj po prostu, że wszystko rozumiesz i uważaj, że jest to bardzo zabawne.
- Ale jak ja się tu dostałem? I co się ze mną działo po drodze?
- Później! - syknął Spłock jak wąż, a jego szept był tak syczący, że było to straszliwie denerwujące. Potem tonem normalnym przy konwersacji powiedział: - Bill, ty jeszcze nie znasz naszego gospodarza, Messera Dymitra.
Dymitr był dużym, łysym mężczyzną o krótkiej, czarnej brodzie i satanicznych brwiach, siedzącym u szczytu stołu w marynarce błękitnej jak niebo; w jej klapie widniała wielobarwna rozetka, która, o czym Bill dowiedział się później, była Wielką Rozetą Zasługi w Towarzystwie Naukowych Cudotwórców.
- Cieszę się, że pana poznałem, Messer - zagaił Bill.
Spłock szepnął mu ze złością:
- Messer to jest tytuł, nie imię.
- Więc w takim razie co to jest Dymitr - imię czy nazwisko? - zapytał Bill.
- Jedno i drugie - syknął Splock, opluwając go w odpowiedzi.
Bill robił się coraz bardziej zmęczony tym ciągłym syczeniem, ale nie zareagował. Splock powiedział mu, żeby był uprzejmy i na to zdecydowany, zakładając, że uprzejmość oznacza kretyńskie uśmiechy, i udając, że lubi rozmowy z ludźmi, których zupełnie nie znał.
- Ma pan tutaj bardzo ładny dom, Dymitrze - próbował znowu zagaić Bill.
Uśmiech z twarzy Dymitra jeszcze nigdy nie zniknął tak nieznacznie.
- To nie jest jego dom - powiedział Splock. - Ze swojego prawdziwego domu został wygnany.
- Ależ oczywiście - zwrócił się Bill do Dymitra - nigdzie nie jest tak ładnie jak w tym prawdziwym. Dymitr uśmiechnął się chłodno.
- Zna pan mój prawdziwy dom?
Bill przełknął ripostę ważniaka i powiedział:
- Chyba o nim słyszałem.
- To dziwne - powiedział Dymitr. - Myślałem, że mój prawdziwy dom to jedna z najlepiej strzeżonych tajemnic Galaktyki.
- No cóż, wie pan, jak słowa się rozchodzą - powiedział Bill. - Tak czy siak, miło mi było poznać pana.
- Słyszeliśmy tak dużo o panu - kłamał Dymitr. - Mamy dla pana niespodziankę.
- Jak to miło. - Bill miał nadzieję, że rzeczywiście tak będzie. Ostatnio wszystkie niespodzianki były dość odrażające.
- Nie będę trzymać pana dłużej w niepewności - powiedział Dymitr.
Klasnął w ręce. Wydały zaskakująco głośny dźwięk jak na łapska tak białe i kluchowate. Natychmiast do pokoju wszedł służący, niosąc czerwoną aksamitną poduszkę, na której leżał przedmiot, którego Bill nie rozpoznał od razu. Na skinienie głowy Dymitra służący podszedł do Billa i skłonił się, wyciągając poduszkę.
- Udawaj, że jesteś zachwycony - syknął Splock. - Ale nie dotykaj. Jeszcze nie.
- Słuchaj, Splock - powiedział Bill niskim, równym głosem - albo przestaniesz na mnie syczeć, albo zaraz rozpęta się tutaj piekło. Chwytasz, o co mi chodzi?
Splock wlepił w niego wzrok. Nie było to wiele, ale zawsze lepsze to niż syczenie.
Bill odwrócił się do gospodarza. Zmusił się do szerokiego, choć raczej krzywego uśmiechu na twarzy.
- Messer Dymitry - powiedział. - To cudowne, że pokazał mi pan... - Spojrzał na rzecz leżącą na czerwonej poduszce. Miała struny, była zrobiona z czerwonobrązowego drzewa i miała czarne kołeczki. Bill pomyślał, że to ma coś wspólnego z muzyką. Ale nie wyglądało jak syntezator. Co to mogło być?
- Skrzypce - podpowiedział Splock, starannie chroniąc swój głos przed sykiem i okrzykiem.
-  ...te naprawdę piękne skrzypki - powiedział Bill. Patrzył na nie, ale uważał, żeby ich nie dotknąć. Jednak chciał powiedzieć o nich coś miłego. - Są naprawdę bardzo piękne - przyznał Bill. - Mają dobry kolor. To wiele mówi.
Ubawieni goście zachichotali, Dymitr ryknął śmiechem i powiedział:
- Nasz gość przejawił zachwycający kaprys, nazywając prawdziwego stradivariusa skrzypkami. Ale oczywiście ma rację. Żaden współczesny człowiek nie zasłużył sobie na przywilej lekceważenia własnej sztuki bardziej niż Bill Kliptorian, wirtuoz skrzypiec, który po ostatnim objeździe planet południowej arkady otrzymał olśniewające recenzje. Jestem pewien, że maestro Bill zaszczyci nas później małym recitalem. Trochę Mozarta, hę, maestro?
- Załatwione - zgodził się Bill. Ponieważ jego umiejętność grania na skrzypcach była żadna, wyrażenie zgody na zagranie Mozarta, cokolwiek by to było, przyszło mu równie łatwo, jakby kazano mu wykonać refren piosenki: "Ryczą rakiety, płaczą kobiety".
- Będzie to z pewnością bardzo piękne - rzekł Dymitr. - Poczyniliśmy tutaj pewne skromne przygotowania, będzie więc pan mógł powtórzyć przed nami swój triumf na Saginawie IV. Czy to nie będzie zbyt męczące, maestro?
- Żaden problem - powiedział lekkomyślnie Bill i poniewczasie zobaczył zmarszczone brwi i przeczący ruch spiczastej głowy Splocka. - To znaczy normalnie nie byłoby żadnego problemu, ale teraz...
- Pan już się zgodził - przypomniał Dymitr, śmiejąc się rozbawiony, a Bill wiedział, że niebawem ten śmiech stanie się dla niego szczególnie irytujący. - To ładnie z pańskiej strony, że przywiózł pan swą wielką sztukę do naszego małego zaścianka. Pański impre-sario i ja dokonaliśmy niezbędnych ustaleń. Myślę, że będzie pan zadowolony. Jest to dokładnie to, czego, jak powiedział impresario, zawsze pan sobie życzy.
- Hej, to cudnie - Bill posłał Splockowi spojrzenie: Co - jest - grane, na co Splock odpowiedział spojrzeniem: Później - ci - powiem. Co wcale nie jest łatwo zrobić.
- A teraz pora na deser - zdecydował Dymitr - pański ulubiony przysmak, maestro. Zabaglione!
Kiedy je podano, Bill był trochę rozczarowany. Miał nadzieję, że zabaglione okaże się modną nazwą placka z jabłkami czy też być może z wiśniami. Tymczasem było to coś cudzoziemskiego. Ale smaczne. Gdy pochylił się, by wziąć drugi kawałek, kobieta po lewej stronie, ta kruczowłosa, której zaledwie przed kilkoma minutami podawał tłuczone kartofle, powiedziała szeptem:
- Muszę się później z tobą zobaczyć. To pilne.
- Jasne, dziecinko - powiedział Bill ze zwykłą galanterią - ale jedno mi powiedz: jesteś Illyrią, prawda?
Kruczowłosa piękność zawahała się. W jej fiołkowych oczach pojawiły się łzy.
- Niezupełnie - wyjawiła. - Ale później to wytłumaczę.
58
Po zabaglione podano likiery w kieliszkach na długich nóżkach, wniesiono także kawę w miśnieńskiej porcelanie. Bill przyjął kilka drinków, chociaż Splock krzywił się na to; pomyślał, że bez względu na to, co go czeka, będzie potrzebował umocnień. Przy stole, nie licząc Billa, Splocka i kobiety, która była niezupełnie Illyrią, siedziało około dwunastu osób. Wszyscy mężczyźni ubrani byli formalnie, tak jak gospodarz. Bill traktował ludzi, którzy ubierali się w ten sposób, z wrodzoną podejrzliwością. Ale po przyjrzeniu się tej gromadce, musiał lekko zrewidować swoją proletariacką opinię. Ci ludzie nie wyglądali na zdenerwowanych kapitalistów czy na pasożyty żerujące na ciele społeczeństwa, które to grupy są najbardziej przywiązane do strojów wieczorowych. Większość z nich miała opalone, zahartowane wiatrem twarze, co wskazywało, że spędzają życie poza murami na zabijaniu. Niektórzy mieli blizny, jakie można zdobyć, tropiąc w pojedynkę olbrzymich mięsożerców spotykanych na leśnych ciernistych polanach, gdy się idzie, by sprawdzić, czy czegoś nie ma w pułapce. Ale było to, oczywiście, tylko wrażenie.
Inna sprawa z kobietami. Wysmukłe, kruche i piękne, na ów czysto dekoracyjny sposób, jaki ludzie prostoduszni uważają za pociągający, mogły być ozdobą każdego ludzkiego zebrania w Galaktyce, a może nawet poza nią. Były śliczne, a tą, która bynajmniej nie była najmniej śliczna, okazała się kobieta, która powiedziała mu wcześniej, że jest niezupełnie Illyrią. Wszystko było po trosze zagadką - to, w jaki sposób znalazł się tutaj, i to, co stało się przedtem - wydawało się bowiem oczywiste, że Splock wie, co jest grane, podczas gdy on, Bill, tkwi gdzieś pomiędzy rzeczami, czy jakby nie nazwać sytuacji, kiedy ktoś nie jest przy czymś obecny, chociaż ma do tego wszelkie prawa.
Tymczasem Splock udawał z godnością, że jest uprzejmy, zmuszając się nawet od czasu do czasu do uśmiechu, tak jakby nie chciał nikogo rozczarować. Ale Bill wiedział z powolnych ruchów jednego ze spiczastych i sterczących uszu Splocka, że to wszystko wcale mu się nie podoba.
59
Po likierach, kawie i nieodzownych cygarach Messer Dymitr wstał i wzniósł ręce, domagając się ciszy. Jego kluchowate ciało, które dotąd spoczywało leniwie w wyściełanym fotelu u szczytu stołu, nabrało teraz surowości jak u kogoś przyzwyczajonego do wydawania rozkazów.
- Panie i panowie - powiedział. - Proszę o chwilę uwagi. Jest z nami dzisiaj osobistość tej miary co sam Bill Kliptorian, wirtuoz skrzypiec, który występował przed głowami państw i w państwach głów pozbawionych. Tej nocy zgodził się nie tylko dać koncert, ale także powtórzyć warunki, jakie towarzyszyły jego niezwykłemu triumfowi na Saginawie IV. Ale najpierw trochę lekkiej muzyki fortepianowej w wykonaniu Stumpera Rosewoodie, mistrza jedwabnych strun.
Wszystkich gości zaprowadzono do gabinetu, przy którym znajdowała się mniejsza biblioteka, gdzie zjedzono kolację. Nad pokojem górował fortepian stojący na trzystopowym podium, na które szybko wspiął się pianista i wysuwając mankiety, zasiadł za klawiaturą.
Gdyby Bill nie wiedział, że jest to niemożliwe, przysiągłby, że jest to Ham Duo.
- Musimy  porozmawiać - powiedział  Splock, biorąc Billa pod rękę i prowadząc do głębokiego okna wykuszowego, które ukazywało księżycowy krajobraz, oświecony zimnym światłem jeszcze innych księżyców wysoko na niebie.
- Masz cholernie dużo racji, że musimy pogadać - zgodził się Bill. - Gdzie my jesteśmy? To wygląda jak dolina śmierci. Dlaczego im powiedziałeś, że jestem tym grajkiem? Jak się w to wpakowaliśmy? Jak to się stało, że...
- Proszę - powiedział Splock, podnosząc rękę.
- Nie ma czasu na pytania. Masz zacząć swój występ za mniej więcej pięć minut.
-  Jak? Co ja mam robić?
- To właśnie powinniśmy teraz ustalić.
- W porządku - Bill czekał.
Po kilku minutach powiedział:
- Czy już wymyśliłeś, jak wybrniemy z tego gnoju?
- Myślę.
- To myśl szybciej.
- W ten sposób to się nie uda. Ty nie masz pojęcia o myśleniu. Sytuacja jest po prostu rozpaczliwa. Nie było cię w pobliżu, żeby ci pomóc. Straciłeś przytomność.
- To nie moja wina, że tracę przytomność podczas bardzo szybkich lotów kosmicznych - podkreślił Bill.
- Nie ma przypadków - mruknął ponuro Splock.
- Chcesz, żebym wymyślił, co mamy robić? - zapytał Bill.
- Tak. Chciałbym zobaczyć jakiś dowód tych twórczych zdolności, które, jak zawsze słyszałem, mają ludzie. Myślę, że to ma coś wspólnego z poczuciem humoru. Ja go nie mam. Nie widzę w tym, co się dzieje, nic śmiesznego.
- A ja mam poczucie humoru - skłamał Bill - ale też nie widzę w tym nic śmiesznego.
- Ciekawe, że doszliśmy do tego samego spostrzeżenia diametralnie innymi drogami.
Tesora, kruczowłosa kobieta, która była niezupełnie Illyrią, wpadła do wykuszu, który mógł pomieścić je obie i jeszcze parę innych. Chwyciła Billa za rękaw i powiedziała:
- Muszę z tobą pomówić sam na sam.
- Ja też próbuję z nim pomówić sam na sam - stwierdził Splock.
- Rozumiem. Ale jest tak mało czasu. Muszę mu powiedzieć to, co muszę mu powiedzieć.
- Do  jasnej  cholery! - warknął  zirytowany Splock, rozczulając się nad sobą - A ty myślisz, że co ja robię, dostarczam telegram z pozytywką?
- Gdyby nie ja, nigdy nie wyciągnąłbyś go z Uda-wacza i nie włożyłbyś do Odtwarzacza.
- Co? - zaskrzeczał Bill.
- Nie chcieliśmy przypominać ci tego przeżycia - oznajmił Splock. - Widzisz, wszystko wymknęło się spod kontroli, kiedy próbowałem podróżować bez repetecyjnego wskaźnika kierunku wyzerowanego wzdłuż linii grawitacji. Na szczęście, dzięki natychmiastowej dostawie części zamiennych przez naszego medycznego robota, zostałeś bezzwłocznie doprowadzony do porządku.
- Z wyjątkiem jednego szczegółu - powiedziała Tesora. - Przy okazji, Bill, powodem, dla którego nie jestem dokładnie Illyrią, jest to, że nie udało nam się do końca porozumieć, do kogo należy to ciało. Między Bogiem a prawdą nie należy do żadnej z nas.
- Gdzie je znalazłaś? - zapytał Bill.
- Zostało pozostawione po sobotniej uczcie cudotwórców.
- Messer jest królem cudotwórców - wyjaśnił Splock. - Tylko podporządkowując się regule bractwa, mogliśmy otrzymać tu schronienie.
- Jaka jest reguła bractwa?
- Że wolno wejść tutaj z muzykiem najwyższej klasy.
- Po czym można poznać, że są najwyższej klasy? Tesora powiedziała:
- Bill, faktem jest, że mamy dziś pełnię księżyca i walka o posiadanie mego ciała...
- Proszę cię uprzejmie, żebyś przestała przeszkadzać, ty pindo - zgryźliwie odezwał się Splock. - Czy pamiętasz, co ci powiedzieliśmy o skrzypcach?
- Skrzypce. - Głos Billa był dziwnie gardłowy, a szybkie mruganie oczami było niewątpliwym znakiem, że albo mdleje, albo odczuwa stan ekstazy.
- To jest to. Ale zachowaj siły na potem.
- Co się dzieje? - zapytał Bill.
- Czy nie rozumiesz? - niecierpliwił się Splock. - Jest niezbędne, żebyś nie wiedział, inaczej nie zagrasz właściwie swojej roli.
Właśnie wtedy Messer wetknął w drzwi swoją głowę.
- Zaczynamy - powiedział. - Oto pańskie skrzypce. Greelowie czekają na pana.
Splock posłał Billowi znaczące spojrzenie. A przynajmniej Bill zinterpretował je w ten sposób. Oczywiście nie wiedział, co ono znaczy. To byłoby już za dobrze. Wziął skrzypki i poszedł do gabinetu.
60
Strach występuje w opakowaniach różnych rozmiarów. Strach przed zakłopotaniem nie jest pozbawiony znaczenia. I właśnie ten strach pogarszał obecny nastrój Billa; ponieważ z chwilą, gdy stanął w świetle małych niebieskich punktowców, wiedział, że zaraz zrobi z siebie durnia.
Były, oczywiście, okoliczności łagodzące. Fakt, że Bill miał dwie prawe ręce, a także zgodnie z logiką dwie prawe dłonie, stanowił znaczne utrudnienie w grze na skrzypcach. Można nawet posunąć się do stwierdzenia, że skrzypce budowane są specjalnie dla potrzeb graczy dwuręcznych: o jednej ręce prawej, a drugiej lewej.
Bill, którego prawdziwe prawe ramię uschło jakiś czas temu w żałosnych okolicznościach, musiał nauczyć się żyć z dwiema prawymi rękami. Przez krótki czas miał również stopę aligatora, ale ten dziwny dodatek nie miał wpływu na bitwę obu praworęcz-ności.
Publiczność czekała, przyglądając się uważnie. Messer stał z boku ze skrzyżowanymi ramionami i uśmiechał się nieprzyjemnie. W drzwiach rozparło się kilku strażników kołyszących w rękach broń automatyczną. Wyglądali na bezwzględnych okrutników zdolnych do wszystkiego. Ach, jak bardzo Bill chciał być jednym z nich!
Pianista uderzył otwierający akord. Messer wyszedł naprzód, ukłonił się publiczności i powiedział:
- Panie i panowie, myślę, że zanim zaczniemy, powinienem dla waszej większej przyjemności wyjaśnić to, co zaraz zobaczycie. Otóż Bill potrafi zagrać kołysankę stworów zwanych Grundżami, które, jak wszyscy państwo wiedzą, są niechętnymi sprzymierzeńcami Chingerów. Grundże nie są jednak inteligentne. W ich przypadku najpierw następuje gryzienie, a myślenie dopiero dużo później. Można je jednak natychmiast poskromić, grając kołysankę. Samice Grundżów śpiewają zazwyczaj kołysankę każdej nocy. To jedyny sposób, w jaki mogą zapędzić samców do łóżka. W przeciwnym wypadku samce spędziłyby całą noc, gryząc drzewa i siebie nawzajem. Bill nauczył się tej pieśni, jest pierwszym człowiekiem w zapisanej historii, który to uczynił. Zagrają wam teraz w warunkach, które zapewniły mu ostatni triumf.
Messer cofnął się, pozostawiając Billa samego na środku sceny. I wtedy scena zapadła się pod nim, lub raczej rozsunęła, a on spadł kilka stóp w dół do znajdującej się bezpośrednio pod sceną wielkiej kadzi. Kadź miała prawie dziesięć stóp wysokości, jej ściany były wykonane z przezroczystego plastiku, by publiczność nie straciła nic z zabawy.
Pod sceną podniesiono stawidła i do kadzi wylano dwa kosze zawierające dwustopowe gady - Grundże. Przez jakiś czas walczyły i gryzły się między sobą, a potem zaczęły szukać czegoś większego do roboty. Wytropiły Billa. Kilka bardziej inteligentnych Grundżów, co niewiele mówi, doszło stopniowo do wniosku, że ta wysoka, chuda rzecz z kawałkiem brązowego drewna w ręce może bardzo dobrze nadawać się do gryzienia.
Leniwą falą pożyłkowanej czerwieni i zieleni avo-cado Grundże podpełzły do Billa, ich długie szczęki, wypełnione skierowanymi ku tyłowi, ostrymi jak igły zębami, śliniły się, nozdrza prychały, a gałki oczne wylewały się z orbit. Bardzo nieprzyjemny widok, a także budzący grozę.
Bill spojrzał raz i zaczai tupać. Jego stopy wybijały obłędny rytm szaleństwa na lśniącej, plastikowej powierzchni kadzi. Jednocześnie pochwycił skrzypce i w rozpaczy przejechał smyczkiem po strunach.
Zapiszczały przeraźliwie, więc rzucił je i zabrał się za Grundże. W gabinecie rozpętało się piekło, gdy Bill zaczął obiema rękami chwytać Grundże i rzucać nimi w publiczność.
Z punktu widzenia Grundżów było to tak, jakby ktoś zabrał je na przejażdżkę po parku przed obiadem.
Widząc wszędzie spustoszenie, Messer wskoczył na estradę. Miał pistolet laserowy z przetwornikiem skoku. Przetworniki skoku były nielegalne w prawie całej cywilizowanej Galaktyce. Zamiast przewiercać przez ciebie schludną dziurkę o przypieczonych brzegach, tak że mogłeś zginąć, ledwie wiedząc, że zostałeś trafiony, przetwornik skoku powodował wstrętne postrzępione rany, które wstrząsały tymi, co musieli na nie patrzeć, prawie z równą siłą jak tych, którzy je otrzymywali. Postrzępiony promień potrafił rozwalić ciało aż do kości, podobnie jak inne narzędzia, ale przetwornik skoku robił to w sposób o wiele bardziej bolesny. Tak więc Bill stanął nie tylko w obliczu śmierci, lecz także oszpecenia i zniekształcenia. Chwali mu się, że zareagował natychmiast na to zagrożenie, które mogło sparaliżować kogoś mającego mniej odwagi.
- Aaaach! - wrzasnął Bill. - Zabieraj się z tym! Tak jak go uczono na kursie walki nienaturalnej, rzucił swe ciało w kierunku przeciwnym do ruchu wskazówek zegara, jednocześnie łącząc stopy i robiąc potężny wydech. Współgrało z tym jeszcze kilka innych ruchów, ale jeżeli interesuje was podręcznik musztry, to idźcie i sobie kupcie. Wystarczy powiedzieć, że Bill wzbił się w powietrze, wykonał podwójne salto i wylądował w rogu pokoju o jakieś trzydzieści stóp od miejsca, w którym rozpoczął. Pewnie sobie wyobrażacie, jakie to trudne.
Tymczasem Splock zareagował, poruszając się bardzo szybko jak na kogoś kierującego się logiką, i wydobył miotacz schowany na wszelki wypadek. Wirując jak bąk, osłaniał lewą flankę, podczas gdy Hani Duo, którego Bill rzeczywiście wcześniej widział, zeskoczył z wysokiego balkonu z mieczem energetycznym w ręce i marsem na nie ogolonej twarzy.
- Pilnuj moich pleców! - zawołał do Billa i natarł na wchodzący właśnie pluton żołnierzy w błyszczących owadzich zbrojach.
- Zabijcie ich! - krzyknął Messer, rzucając się w ostatniej chwili za energoszczelną balustradę, by iskrzący się miecz Duo nie pociął go na plasterki.
- Pocałujcie mnie w świerg! - wrzasnął Bill, co można chyba usprawiedliwić panującym w tym momencie wyjątkowym pośpiechem.
Bo i rzeczywiście, rezultat tej szybko rozwijającej się bitwy był w najwyższym stopniu niepewny. Element zaskoczenia został już utracony, gdyż zaskoczenie jest skuteczne tylko wtedy, gdy jeszcze zaskakuje: tak więc szala zaczęła się chylić na stronę posiadającą więcej ludzi i było jasne, że tę rundę wygra Messer, gdyż tu, w swoim azylu, chronionym przez przekupnych urzędników, którzy pozwolili mu działać za określoną cenę, to on miał przewagę. Jego żołnierze w owadzich zbrojach z brzęczącymi denuncjatorami i karkami krwawiącymi od automatycznych zastrzyków wywołujących szał bitewny, atakowali na całego, tnąc dookoła krótkimi energetycznymi włóczniami, które wytwarzały głuche i paskudne eksplozje o wielkich możliwościach niszczących. Splock miał tyle przytomności umysłu, by zabrać ze sobą pojemnik z ULP, tłumiącym energię aerozolem, i dlatego odparli nietknięci pierwszy atak. Ale co można było zrobić potem? Ku ogólnemu zaskoczeniu, odpowiedzi miała dostarczyć pojedyncza niebieska róża o długiej łodydze.
61
Ktoś może uznać to za przesadę. Niebieska róża była obecna podczas następnego decydującego momentu i dlatego można jej przypisać winę wywołania skojarzenia. Ale w żadnym wypadku nie można uznać za przypadkową jej roli w wydarzeniach, które potem nastąpiły.
Niebieska róża stała na stoliku do kawy kapitana Dirka. Nie należy do tej historii. A jednak jej obecność była tam konieczna.
Bardziej do rzeczy - był tam Dirk.
Albo, dokładniej mówiąc, był w swojej prywatnej kwaterze na "Inicjatywie" tego ranka, gdy zakwitła niebieska róża, a oficer komunikacyjny, któremu przedtem nikt nie poświęcał zbyt wiele uwagi, przyniósł pleplegram.
- Wiadomość pleple? - zapytał Dirk, gdy oficer komunikacyjny, Paul Muni (nie mający nic wspólnego z aktorem charakterystycznym o tym samym nazwisku), przyszedł do jego kwatery, przynosząc wydruk.
- Tak, panie kapitanie - potwierdził Muni. Był to wysoki, przystojny młody człowiek z małym wąsikiem. Dirk przypomniał sobie, że kiedy Muni pierwszy raz zjawił się na pokładzie, wąsik ten stał się okazją do śmiechu, ponieważ w tym okresie na "Inicjatywie" panował dość głupawy nastrój i ludzi rozśmieszały rzeczy najdziwniejsze. Muni, oczywiście, o tym nie wiedział. Myślał, że śmieją się z niego.
W pewnym sensie, naturalnie, tak było. Ale nie naprawdę.
Muni, będący normalnie lekkomyślnym ekstrawertykiem o beztroskim usposobieniu, nocą zmieniał się w mizantropa. Zostawał sam w pokoju komunikacyjnym, w którym zawiesił czarną bibułę, ponieważ twierdził, że jasne światła fluorescencyjne nad głową rażą go w oczy. Przysyłano mu tam posiłki i odmawiał wszelkich rozmów z załogą. Niekiedy, przechodząc obok kabiny komunikacyjnej, można było usłyszeć dziwne stukanie. Nikt nigdy nie dowiedział się, co to było. Sprawa stała się jeszcze bardziej tajemnicza.
Na zachowanie Muniego zwrócono uwagę kapitana Dirka. Tego dnia Dirk miał na sobie elastyczny, niebiesko-brązowy, jednoczęściowy kombinezon. Był w ekspansywnym nastroju.
- Pozwólcie mu zostać w pokoju komunikacyjnym - powiedział Dirk. - Zostawcie go w spokoju; on się z tego wygrzebie.
- Ależ, panie kapitanie, jego zachowanie jest niezwykłe.
- A od kiedy to nie tolerujemy niezwykłego zachowania tych, których podejrzewamy o pomieszanie zmysłów?
- Myśli pan, że Muni zwariował?
- Myślę, że tylko chwilowo. Zostawcie go w spokoju. To się samo skończy.
Myśl Dirka okazała się prorocza. Samotny w ciemnościach, leżący w masie czarnej bibuły, Muni odzyskiwał odwagę i pewność siebie.
- A niech to diabli - powiedział sam do siebie. - Mój wąsik wyglądał pewnie dość głupio. Jakim ja byłem durniem, że tak się przejąłem docinkami tych facetów.
Rozważał opuszczenie pokoju komunikacyjnego. Nagle nabrał ochoty, żeby rozruszać się przy grze w ping-ponga. Ale wiedział, że musi najpierw coś zrobić.
- Coś specjalnego - mówił sam do siebie. Potem, gdy spojrzał na listę szczególnych problemów komunikacyjnych, utwierdził się w swoim postanowieniu. - Zrobię to!
62
- Więc złamałeś kod pleplegramu - powiedział Dirk. - Wszyscy myśleli, że jest to niemożliwe. Jest to najważniejsza tajemnica naszych wrogów Murdidów z Planety Żądła.
- Złamałem go - powiedział Muni. Jeżeli nawet do jego słów zakradła się odrobina dumy, Dirk był ostatni, który by go za to potępił. - Niech pan to mi przeczyta, panie Muni.
Muni odchrząknął i zaczął czytać: - "Od Drugiej Macki Operacyjnej Murdidu do Centralnego Najwyższego Dowództwa Murdidu w Ukrytym Pałacu na Zakazanej Planecie. Niech żyje".
- Bardzo długie pozdrowienie - zauważył Dirk.
- Tak, panie kapitanie. "Nasza Armia - czytał dalej - odkryła, że ziemscy przestępcy, pan Splock i komandor Ham Duo, są obecnie oblegani przez prywatne siły zbrojne Messera, właściciela i władcy azy-lanckiego planetoidu w Dentoidzie 12. Prosimy o zgodę na zdradzieckie wtargnięcie do azylu, zabicie wszystkich, którzy stawią opór, i uwięzienie reszty w małych klatkach w celu pokazania ich podczas triumfalnego marszu po powrocie do Centrali". Koniec.
- A odpowiedź? - zapytał Dirk.
- Nie mamy jej, panie kapitanie. Tu kończy się wiadomość.
- Panie Muni, gratuluję dobrze wykonanej pracy. Ale, choć nie z pańskiej winy, została ona wykonana tylko w połowie. Potrzebujemy pleplegramu, który wyśle w odpowiedzi najwyższe  dowództwo Murdidu. Niech pan wraca do kabiny komunikacyjnej i niech pan trzyma ucho przyklejone do słuchawki czy innego urządzenia, którego używa pan do przechwytywania pleplegramów.
- Obecnie używamy sprzętu zapowiadającego, wykonanego specjalnie dla nas przez Portent Ltd., tajną fabrykę broni na południowych krańcach Galaktyki. Działa on na zasadzie...
- Innym  razem,  OK? - przerwał  Dirk. - Muszę mieć głowę wolną od drobnych szczegółów, po to, by widzieć obraz ogólny, wielką perspektywę, i żeby móc coś z tym zrobić. Rozumiesz, Paul?
- Chy... chyba tak, panie kapitanie. - Był wzruszony tym niespodziewanym wglądem w ludzką stronę surowego dowódcy o nieskazitelnej reputacji. - Zaraz się do tego zabiorę. - I wyszedł. Podoficer Muni nie martwił się już o to, co ludzie sądzą o jego wąsach, pomyślał, zauważając nie po raz pierwszy, że służba na pokładzie "Inicjatywy" jest w dużej mierze próbą i kształtowaniem charakteru.
- A więc - pomyślał Dirk po zakończeniu poprzedniej myśli - nadszedł czas próby. A więc okazało się jeszcze raz, że ci, którzy ufają Murdidom, nie mają racji. Jednak wyruszyć przedwcześnie, przed otrzymaniem rozkazów, byłoby szaleństwem. Zostałbym zdegradowany. Nigdy więcej nie użyto by mnie do akcji. Jeżeli uderzyłby teraz na Murdidów i okazało by się, że nie pogwałcili oni azylu niesławnego Messera, Galaktyczna Rada Łagodząca odżegnałaby się wtedy od jego posunięcia i zostałby wyjęty spod prawa. Byłyby też inne nieprzyjemności.
Zabawne, że właśnie w takiej chwili oczy Dirka wędrujące leniwie po pokoju zatrzymały się na pojedynczej niebieskiej róży o długiej łodydze w wysokim wazonie.
Niekiedy mała rzecz potrafi skupić uwagę. Nie ma zapisu skojarzeń wywołanych u kapitana Dirka przez niebieską różę. Nie wychwyciły ich nawet wyczulone na myśli ściany "Inicjatywy", ponieważ w momencie tego wydarzenia były akurat poddawane normalnej operacji usuwania wosku. Był Dirk i tylko Dirk, w ciszy głębszej niż grób i o wiele bardziej symbolicznej, patrzący na niebieską różę, która przekazała mu jakimś nie wyobrażalnym kanałem niewiarygodną wiadomość.
- Tak - powiedział Dirk, chociaż później tego nie pamiętał. - Zrobię to, choćby nawet piekło stanęło mi na drodze.
Podniósł wzrok na tablicę zdalnego sterowania. Fotonowe czujniki zinterpretowały kierunek jego spojrzenia i przełączyły komputer na odbiór z odległości.
- Jakie rozkazy, panie kapitanie? Czy to możliwe, że gładki syntetyczny głos komputera nagle siej załamał?
- Najszybszy możliwy kurs do Azylu!
Załoga "Inicjatywy", która siedziała w kubryku, apatycznie grając w kości i czytając stare magazyny, usłyszała te słowa, spojrzała w górę, drgnęła i popędziła na stanowiska bojowe.
- Przygotować sprzęt do bitwy na pełną skalę! - zawołał Dirk. - Boże, żeby tak Splock był tutaj!
Rozejrzał się i zawołał:
- Doktorze Marlowe!
Brodaty mężczyzna w popielatym, jednoczęściowym elastycznym kombinezonie odpowiedział czujnym spojrzeniem.
- Panie kapitanie!
- Czy jest pan obeznany z zasadami efektu reduplikacji tarczy?
- Myślę, że tak, panie kapitanie - powiedział spokojnie  brodaty,  szarooki  mężczyzna. - Pan Splock pokazywał mi to tuż przed swoim... odejściem.
- Zobaczymy, czy uda się panu podwoić jego wysiłki, doktorze Marlowe - powiedział. - Chyba będzie nam potrzebne całe otarczowanie, jakie uda nam się uzyskać.
Statek wykonał niemożliwy skręt, wchodząc na nowy kurs. Jego sprężarka została wzmocniona sprzężonymi jednostkami grawitacyjnymi - jeszcze jedna innowacja Splocka. Olbrzymi statek odleciał jak oparzony pozytron.
63
Ta szczególna flota Murdidu, która właśnie wtedy zbliżała się do Azylu, nie była tą samą flotą, jaka poprzedniego roku splądrowała Carcasal. Tamta flota złożona z pilotów samobójców połączonych z latającymi statkami-bombami okazała się niepokonana dla sił cywilizacji. Floty bojowe Elkinu i Van Lundu zostały zmuszone do cofania się wprost przez Zatokę Karpacką i mogły zostać całkowicie zniszczone, gdyby z kosmosu nie powiała olbrzymia wichura, która rozproszyła napastników, nim zdążyli przeprowadzić ostateczny atak. Po tej klęsce cesarstwo Murdidu powoli wstawało na nogi. Obecna flota nie była nawet w połowie tak wielka, za to dużo bardziej zwrotna. Murdidowie porzucili samobójczą taktykę i udało się im zakupić Program-Chytrusek od Technologów Zakazanych Taktyk, będących głównymi dostawcami szkodliwych oprogramowań dla przestępców i innych wrogów znanej nam cywilizacji. Ich motto: "A niech to się wreszcie skończy".
Ten nowy program ataku, z naciskiem na egzotyczne manewry przy wysokich szybkościach, był trudny do odgadnięcia dla sił Ziemi, ciągle przywiązanych do modyfikatorów decyzji opartych na logice. Nawet po złamaniu podstawowych kodów umożliwiających nakreślenie i zdefiniowanie murdidiańskiej taktyki wynik był dla operatorów przez długi czas wątpliwy, ponieważ ludzie wątpili we własne zmysły, pytając jeden drugiego:
- Czy ty to widziałeś? - I zadając inne nieproduktywne pytania w tym rodzaju.
W tym czasie, gdy statek gwiezdny "Inicjatywa" przewiercał się przez hiperprzestrzeń z budzącą szacunek szybkością światła, a jego odbijacze paradoksu pracowały pełną parą, by zapobiec implozjom czasu związanym nieredukowalnymi dylematami, Bill gramolił się w górę krętej żelaznej klatki schodowej w wieży azylu Messera w nadziei, że znajdzie rozdzielnię mocy, którą będzie mógł wyłączyć, a gdyby się to nie udało, coś do wypicia.
Sadził w górę wąskimi schodami, biorąc po kilka stopni na raz.
Wiedział, że pod nim Splock i Duo biją się z coraz liczniejszymi hordami wojowników w owadzich zbrojach, a ściana chrzęszczących trupów przybliża się do nich z chwili na chwilę, w miarę jak nowi szaleni wojownicy rzucają się przez ciała tych, którzy odeszli przedtem. Znalazł się przed drzwiami. Były zrobione ze stali, miały masywne, błyszczące zawiasy. Nie ustąpiłyby pod ciosami rąk. Bill wydobył pistolet laserowy, nastawił na najwyższą moc i przeciął metal drzwi, jakby była to ściana sera ustępująca pod rozżarzonym do czerwoności nożem, tylko bez aż takiego zapachu. Drzwi stanęły otworem. Bill wbiegł, zatrzymał się w pół kroku, wchłonął to, co znajdowało się przed nim, i jego wargi wydęły się w dosadnym, ale nie wypowiedzianym komentarzu.
- No cóż, to trochę zmienia postać rzeczy - powiedział wreszcie.
64
CIA miał zwyczaj wyskakiwania w dziwnych momentach. Tę cechę tajnego agenta Bill zawsze uważał za źle wróżącą. Trudno było powiedzieć, gdzie jest CIA. Albo o co mu chodzi. Trudno było także stwierdzić, czy CIA wie, że jest w nim coś trochę dziwnego. Może wszyscy wojskowi tajni agenci byli tacy; jest to w końcu obrzydliwa profesja.
Tak czy inaczej CIA był tutaj, w stacji rozdzielni mocy, łącząc zaciekle kable elektryczne, kiedy do środka wszedł Bill.
- Bill! Tak się cieszę, że dostałem się tu na czas!
- Jak się tu dostałeś? - zapytał Bill. Wszystko, co robił CIA, czyniło go podejrzliwym.
- Nie ma teraz czasu na wyjaśnienia - powiedział CIA. - Ale powinieneś przede wszystkim podziękować za to twojej przyjaciółce.
- Illyrii? Spotkałem damę imieniem Tesora, która powiedziała mi, że jest niezupełnie Illyrią.
- A wiesz dlaczego? To przez ciebie, Bill. Mam nadzieję, że zamierzasz postąpić przyzwoicie z tą małą damą. To miłość, o ile wolno mi wyrokować.
- Co robisz?
- Przestawiam układ pola minowego.
Bill patrzył na niego, a w głowie świtało mu zrozumienie. Było to błyskotliwe posunięcie, był tego pewien, choć w tej chwili nie umiał powiedzieć, w jaki sposób miało to im pomóc.
- Pomóż mi. Bill - prosił CIA. - Musimy wesprzeć Hania i Splocka.
Bill zobaczył, że CIA robi nowe przypadkowe połączenia w polu minowym, powodując taki bałagan, że nie można będzie w nim znaleźć żadnej bezpiecznej drogi. Usiadł na podłodze, pomógł CIA w rozwiązaniu ostatnich połączeń. Hałas z dołu, który na chwilę przycichł, teraz podwoił natężenie. Słychać było głośne wybuchy dział bezodrzutowych, wysokie wycie odrzutowych igieł i niskie śpiewne zawodzenie czasowych rozrywaczy. Splock i Duo walczyli ciężko o życie, używając wszelkiej broni, jaką przewidujący Splock zabrał ze sobą na wypadek takiego właśnie zagrożenia.
Bill i CIA skończyli swoją pracę i zbiegli w dół po schodach. Przed ich oczami roztoczył się obraz bitwy, która nie była już bezładną jatką i przybierała znowu pewne znamiona porządku. Żołdacy w owadzich zbrojach nacierali na Duo i Splocka, odepchniętych do podstawy schodów, zza zbudowanych naprędce barykad zrobionych z powstrzymującej energię celulozy. Pchali przed sobą lekkie osłony, a uzbrojeni byli teraz w dmuchawki ze strzałkami pokrytymi zdzierającą skórę trucizną - była to jeszcze jedna zakazana przez prawo broń, którą posługiwali się bezkarnie Murdidowie.
Bill postukał palcem w ramiona swych przyjaciół.
- Chodźcie. Musimy się stąd wydostać.
- I w samą porę, do cholery - skrzywił się Duo.
- Czy ty masz pojęcie, co ja musiałem zrobić, żeby się tu zakraść i pomóc wam w ucieczce? Najpierw musiałem kupić pełny ekwipunek tancerza flamenco...
- Opowiesz mi później - powiedział Bill. - Teraz chyba lepiej już stąd ruszajmy.
Spoglądając w stronę wroga, Duo dostrzegł to, co także zauważył Bill. Murdidowie dostarczyli właśnie na miejsce jedną ze swych ciężkich broni. Technicznie rzecz biorąc, był to UKD-12d, nieszkodliwie brzmiąca nazwa dla kropli rozżarzonej energii, która pożerała wszystko, co stanęło na jej drodze i przekształcała swe ofiary w szlam w sposób jeszcze nie do końca zrozumiany przez naukę.
- Dobra, myślę, że już czas - powiedział Duo.
- W porządku, co teraz? Bill odwrócił się do CIA.
- Co teraz, CIA?
CIA podniósł rękę do głowy. Jego twarz nabrała patetycznego wyrazu. Stękał:
- Ugh, urggh...
- CIA - skarcił go surowo Bill. - Nie jest to czas, żebyś robił nam numery.
- Bul,  bul - powiedział  CIA,  przewracając oczami.
- Do diabła - zaklął z uczuciem Bill.
65
Właśnie w tym czasie na scenę wpadł statek gwiezdny "Inicjatywa", którego płyty hamujące jeszcze żarzyły się po przejściu przez podprzestrzeń w pobliżu małego świata Azylu, unikając przypadkowego pola minowego CIA dzięki pojawieniu się w samym środku. Wszystkie działa prowadziły ogień. Wystarczyła sekunda, nie więcej, by zostały przekazane szybkie radiowe komendy kierujące ciężką artylerię statku na Azyl. Potem trzeba już było tylko najwyżej mikrosekundy, by przestawić działa na flotę Murdidu, która nawet wtedy posłuszna rozkazom, oczywistym dla tak wyszkolonego bojowego dowódcy jak Dirk, przedzierała się do Azylu.
Splock, słysząc charakterystyczny łoskot i chichot ciężkiej artylerii "Inicjatywy", w jednej chwili zorientował się w sytuacji.
- Na balkon! - zawołał.
Bill podniósł CIA, który wciąż wydawał dziwne dźwięki związane z czymś, co zdarzyło mu się zaledwie przed chwilą, ale z wyjaśnieniami trzeba było poczekać na spokojniejszy moment. Mając na czele Duo wyrąbującego drogę mieczo-pistoletem i wybuchającą pałką, przerąbali się przez kolejne fale żołdaków w owadzich zbrojach i wbiegli na wąskie kamienne stopnie prowadzące na balkon.
Drzwi balkonu były zamknięte. Ale Splock rozważył wcześniej taką możliwość. Mrugnięciem powiek pokazał Billowi, co trzeba zrobić. Bill przekazał CIA w silne, ale zaskakująco delikatne ramiona Hania Duo i zaatakował drzwi, używając techniki wyważania, której nauczył się podczas szkolenia w wyłamywaniu i wchodzeniu. Żaden statyczny przedmiot nie jest wystarczającą zaporą dla wojownika nacierającego zgodnie z regułami wywarzania. Drzwi runęły i mała grupa wyszła na wysoki balkon. Bill rozcierał sobie posiniaczone ramię, a jego mrukliwe narzekania sięgały aż do górnych warstw atmosfery.
66
Gdy to zrobili, nadciągnęła flota Murdidu i włączyła się do bitwy. Poruszali się pewnie, ponieważ ich szpiedzy rozpoznali uprzednio układ pola minowego, chroniącego satelitę przed tymi, którzy sądzili, że pojęcie azylu już się przeżyło. Statek po statku wylatywał w powietrze, wyrzucając z hałasem kłęby różnokolorowego dymu w nieżyczliwą próżnię górnych warstw atmosfery. Ale ich miejsce zastępowały inne, a za nimi były jeszcze następne. Murdidowie wyczuli w jakiś sposób pułapkę i wysłali najpierw nieuzbrojone statki, by oczyściły drogę. Była to osobliwa taktyka Murdido, która tym razem okazała się opłacalna. Statek po statku wybuchał w ogniu, dymie i iskrach, lecz główne okręty nieprzyjacielskiej floty, ogromne fregaty o potężnych pancerzach posuwały się nietknięte.
Stojący na balkonie podawali sobie nawzajem jedną maskę gazową, którą Ham Duo nosił zawsze w torebce przy pasie wraz z nigdy nie używanymi prezerwatywami, gdy Splock przygotował flary alarmowe. Poleciały w górę szerokim łukiem, wybuchając jasnoniebieskim, iskrzącym się światłem. Byłby to całkiem ładny widok, gdyby sytuacja nie była tak rozpaczliwa.
Flota Murdidu, stwierdziwszy, że wśród niej znajduje się statek gwiezdny "Inicjatywa", zamiast na satelitę skierowała swoją uwagę na dużą jednostkę. Klnący, na czym świat stoi, dowódcy działonów nie żałowali batów artylerzystom, którzy używając hipergwoździ i ciężkich młotów, pocąc się, próbowali ustawić działa w linii - działami floty Murdidu trzeba było kierować ręcznie z powodu nieznacznej pomyłki przy obliczaniu planów. Wielkie działa zostały ustawione jedno po drugim i w kierunku "Inicjatywy" poleciały łukiem czerwononose ładunki wybuchowe napędzane potężnymi promieniami tłoczącymi, poruszając się po nieubłaganych trajektoriach.
- Efekt  podwojenia  tarczy! - rozkazał  Dirk w nadziei, ze młodemu Muniemu udało się uruchomić pole.
Nadleciał pierwszy obracający się powoli pocisk. Przechwyciło go pole tarczowe "Inicjatywy". Maleńkie czujniki skierowały go na orbitę bumerangu. Nim Murdidowie zorientowali się, co się dzieje, pociski energetyczne zostały odrzucone w ich stronę.
- Tylko spokojnie - powiedział Splock. - Zbliża się szalupa ratunkowa.
Zobaczył, ze nadlatuje wprost na nich, omijając statyczne pola wybuchowe - czerwone i zielone światełka na jej dziobie mrugały mocno i pewnie.
Na pokładzie małego statku CIA próbował Billowi coś powiedzieć, ale słowa ginęły w miarowym brzmieniu broni energetycznej. Kiedy szalupa z "Inicjatywy" dotknęła lekko balkonu, Bill złapał CIA pod pachę. Wszyscy wgramolili się na pokład i usłyszeli upragniony dźwięk zatrzaskującej się za nimi podwójnej klapy.
67
I oto był już przy nich Dirk, jego oczy płonęły jeszcze szałem bitewnym.
- Zdążyliście w samą porę - powiedział Dirk do Splocka obrażonym tonem, którego używał, pragnąc okazać wzruszenie. - Idź do maszynowni. Mamy problemy.
Wtedy dojrzał Billa. Z twarzą pozbawioną jakiegokolwiek wyrazu powiedział:
- Halo, Bill. Jest do ciebie telefon. Możesz go odebrać w moim biurze.
68
Podczas gdy Dirk i Splock nad przyrządami sterowniczymi starali się wydostać "Inicjatywę" z ognia walki, która rozgorzała w obrębie przypadkowego pola minowego, Bill odszedł, żeby poszukać kabiny Dirka. Kierunki na "Inicjatywie" były wskazywane kolorowymi liniami, tak ze wystarczyło spojrzeć w dół, by znaleźć drogę do różnych ważnych części statku. Ale Dirk zapomniał powiedzieć Billowi, ze normalną bojową procedurą jest zmienianie koloru linii podczas walki po to, by udaremnić wysiłki ewentualnego szpiega, po którym można się było spodziewać, ze wybierze czas zagrożenia jako właściwy moment do dokonania sabotażu i jego modyfikacji. Bill przeszedł przez messę załogi teraz zupełnie opustoszałą. Jedynie pulchny oficerek kończył pospiesznie miskę budyniu z tapioki ze śliwkowym kremem. Bill popędził długim, krętym korytarzem, trzymając się linii oznaczającej kwaterę kapitana, która zgodnie ze zmianami bojowymi doprowadziła go do centrum handlowego "Inicjatywy". Przebiegł przez nie, ignorując natrętnych sprzedawców, którzy nie biorąc udziału w walce, życzyli mu miłego dnia i zachwalali specjalności tego tygodnia. Bill nie miał teraz czasu na takie rzeczy, choć normalnie bardzo lubił zakupy. Szedł dalej za pokręconymi liniami, które miały prowadzić do kabiny kapitana, tylko że teraz wątpił już, czy mu się one w ogóle na coś przydadzą. Zatrzymał się przy kiosku z artykułami piśmiennymi i porwał przewodnik po pomieszczeniach statku w sytuacji zagrożenia. Z jego pomocą udało mu się znaleźć kabinę Dirka.
W kabinie Dirka leżał tradycyjny dywan od ściany do ściany o głębokim włosie rezerwowanym dla wyższych oficerów. Bill zauważył stół nakryty do obiadu dla jednej osoby, co dało mu pewne pojęcie o życiu towarzyskim kapitana. A przed nim, na małym własnymi stoliku z lucytu, stał telefon. Czerwone światełko wskazujące gotowość do rozmowy pobłyskiwało miarowo.
Bill rzucił się do niego, miażdżąc w pośpiechu kilka kryształowych figurek.
- Halo! - warknął.
Kobiecy głos po drugiej stronie linii zapytał:
- Z kim pan chciał rozmawiać?
- Ktoś telefonował - powiedział Bill. - Po wiedziano mi, żebym odebrał tu rozmowę.
- Ale kim pan jest, proszę pana?
- Bill! Jestem Bill!
- Jestem Rosy, telefonistka z Centrali Komunikacyjnej Floty. Chyba spotkaliśmy się kiedyś na przyjęciu wydanym przez Ambasadę Drdniganianu. To było na Capellii w zeszłym roku.
- Nie byłem nigdy nawet w pobliżu. Niech mi pani da tę świergoloną rozmowę.
- To musiał być jakiś inny Bill. Pan powiedział coś o jakiejś rozmowie?
- Tak!
- Chwileczkę, spróbuję ją panu znaleźć.
Bill czekał. Drzwi za nim uchyliły się. Wszedł CIA, j jego twarz stanowiła studium zakłopotania.
- Bill? - powiedział. - Czy dobrze się czujesz?
- Tak, oczywiście, wszystko w porządku. Właśnie czekam na tę rozmowę telefoniczną. Co tam się wtedy z tobą stało?
- To trochę trudno wyjaśnić. Ale starałem się ci przekazać, żebyś pod żadnym pozorem nie wchodził na pokład "Inicjatywy".
- Rychło w czas mi o tym mówisz, do cholery. O co chodzi z tą "Inicjatywą"?
Właśnie wtedy telefonistka wróciła na linię.
- Mam już pańską rozmowę, panie Bill. Potem na linii pojawił się piskliwy kobiecy głos, mówiąc:
- Bill, kochanie, czy to naprawdę ty?
Choć głos Illyrii zmieniał się za każdym razem, gdy zmieniała ciała, a zdarzało się to częściej, niż Bill by sobie tego życzył, jego charakterystyczna barwa pozostawała taka sama. A poza tym, czy ostatnimi czasy znał jakieś inne kobiece głosy?
- Illyrio, gdzie jesteś?
- To nieważne. Powiedz mi, Bill, czy CIA jest tam z tobą?
Bill rozejrzał się, by sprawdzić jeszcze raz.
- Tak, jest tutaj.
- Dobrze. Jest coś, co musisz wiedzieć o tym tak zwanym oficerze wojskowego wywiadu. Dzięki Bogu, złapałam cię na czas.
- Tak, co to takiego? - zapytał Bill.
- Bill - wtrącił się CIA - my naprawdę musimy porozmawiać.
Usiadł na biurku obok Billa. Długa poła jego wojskowego płaszcza musnęła aparat telefoniczny, pozornie przez przypadek. Rozległ się trzask, cichy dźwięk, ale w tym kontekście złowieszczy.
- Illyrio! Jesteś tam?
Telefonistka powiedziała:
- Przykro mi, proszę pana, połączenie zostało przerwane.
Właśnie w tym momencie do pokoju weszli Dirk i Splock, którym towarzyszył Duo.
69
Dirk był naprawdę nadzwyczajnym pilotem, a kiedy jeszcze Splock wspierał go przy syntezatorze akcji, w całej Galaktyce nie było lepszego zespołu. Ta myśl nie opuszczała Dirka, gdy przeprowadzał Manewr Marienbadzki, ruch wielce ryzykowny dla wykonawcy i wymagający nerwów ze stali, gdy statek zawracał na swój poprzedni kurs. Była to wyboista droga, ponieważ kurs wsteczny znajdował się pod napięciem wywołanym przez olbrzymie ładunki elektryczne, z których część pozostawiła poprzednie przejście statku, a inne wytworzyły się spontanicznie, ale wszystkie utrzymane były w kolorze elektrycznego błękitu.
Statki Murdidu próbowały się utrzymać, ale prowadzący statek w ogniu bitwy zapomniał założyć dziobowe spojlery. Wzburzone zmienne podprzestrzeni uniemożliwiły im powtórzenie olśniewającego przejścia "Inicjatywy". Więc zatrzymali się daleko od zmienionego w rozszalałe piekło Azylu, podczas gdy oficerowie wywiadu przygotowywali komunikat, w którym winę za utratę neutralnego satelity ponosiły warunki klimatyczne.
Wobec chwilowego bezpieczeństwa Dirk wprowadził znowu statek na równy kurs. Na dole w olbrzymich kuchniach statku kucharze westchnęli z ulgą, po czym wrócili do wydawania misek z zupą cebulo-wo-ziemniaczaną załodze, która podczas krótkiej, lecz zażartej bitwy nabrała zdrowego apetytu. Na rozkaz Dirka do zupy podano sól. Kapitan wiedział, że załodze po tym, co przeszła, należy się coś specjalnego.
Następnie Dirk w towarzystwie posępnego spiczastouchego Splocka i chełpliwego płaskouchego Duo poszedł do kapitańskiej kabiny, żeby zobaczyć, jak Bill daje sobie radę. Gdy tak szli, budziło się podejrzenie czegoś niewłaściwego, niesłusznego, jakiejś niejasnej sprawy osłoniętej miazmą smutku i żalu. Nie byli jednak tego świadomi; nawet zazwyczaj przezorny Splock, który dopiero później przypomniał sobie, ile wskazówek na przyszłość dała ta chwila.
Dotarli do kabiny, weszli. Bill stał przy telefonie z wyrazem zaskoczenia na swej twarzy o wojskowych rysach. Obok stał CIA w swym długim płaszczu i rękawiczkach bez palców; wyglądał jak coś, co wyszło z wysypiska śmieci. Uwadze Splocka nie uszedł fakt, że jedna z kieszeni płaszcza CIA jest wypchana czymś, co mogło być siedmiocalową chingerską jaszczurką. Charakterystyczne, że nic na to nie powiedział z wyjątkiem skierowanej do samego siebie uwagi:
- Niech to się już skończy!
W pokoju było jeszcze coś, rodzaj wizualnego analogu głosu Illyrii, która zaledwie przed chwilą rozmawiała z Billem, nim ruch płaszcza CIA - to czy był celowy czy bezcelowy, było jeszcze w tym momencie sporne - przerwał połączenie i pozostawił nie rozwiązaną, może na bardzo długi czas, tajemnicę ciągłego pojawiania się i znikania Illyrii.
- Bill - powiedział Dirk. - Myślę, że należą ci się oklaski od nas wszystkich. Nie wiem, jak do tego doprowadziłeś, ale udało ci się zgromadzić tutaj flotę Murdidu i utrzymać ją w jednym miejscu wystarczająco długo, bym zjawił się z "Inicjatywą" i trzymał ich jeszcze dłużej, aż do przybycia głównej floty Armii. Wśród tych, którzy wzięli udział w bitwie, miło było mi zobaczyć twój własny oddział 69. Pułk Bojowy Wrzeszczących Zabójców z Głębokiego Kosmosu.
- Mówi pan, ze oni są tutaj? - krzyknął Bill. - Moi przyjaciele są tutaj? Byczy Ryj Donaldson? Serce Kier Jonny Dooly? A czy Klopstein, mężczyzna o nosie z nierdzewnej stali, jest także tutaj?
- Są tu wszyscy, Bill - powiedział Dirk. - Może niezupełnie tak, jak byśmy tego chcieli, ale niewątpliwie są tutaj.
- Co to znaczy: "nie tak jak chcieliśmy"?
- No cóż, oni, wiesz, jak to jest, są martwi. Chciałem przekazać ci to delikatnie. Chciałem ci powiedzieć, że mieli wypadek, ale są w szpitalu i ładnie dochodzą do siebie. A potem powiedziałbym ci, ze mieli nawrót, nie taki prawdziwy, ale coś podobnego, i że nie powinieneś się martwić, bo dochodzą do siebie prawie tak ładnie, jak się spodziewano, niezupełnie, ale prawie. Dopiero wtedy powiedziałbym ci, ze umarli, i byłoby to dla ciebie o wiele łatwiejsze do przyjęcia. Idąc tutaj, dyskutowaliśmy dość długo nad tym podejściem do sprawy. Zwyciężył pogląd Duo, że najlepiej będzie powiedzieć to krótko i słodko corto y derecho, jak to wyraził. Jak się czujesz, Bill?
- Jestem spragniony.
- Spragniony? W takiej chwili?
- Muszę wypić za nieobecnych przyjaciół, no nie? To jest to, co oni by zrobili.
- Tak - poparł go Dirk - koniecznie musimy się napić. To pomoże ci przygotować się na następną porcję wiadomości.
Bill zupełnie sam znalazł trunek i wlał sobie do gardła potrójną porcję starego hamstringera. Wyczyścił nos w oliwkowobrązową chusteczkę, która niezauważana była przez cały ten czas w kieszeni.
- OK. Jestem gotów. Kto jeszcze nie żyje?
- Och, to nie jest aż taka zła wiadomość - zastrzegł Dirk ze śmiechem.
- Nie - potwierdził uśmiechnięty Duo - to nie jest wcale kwestia życia i śmierci.
- To nie jest nic takiego, czym można by się przejmować -  ciągnął Splock. - Ale lepiej wypij jeszcze jednego.
- Twoja jednostka zażądała, żebyś został natychmiast przekazany. Byli bardzo poruszeni, kiedy dowiedzieli się, że jesteś tutaj. Mają chyba wrażenie, że zdezerterowałeś.
- Skąd tym sukinsynom przyszło to do głowy?
- Może to dlatego ze oddaliłeś się na kilka miesięcy i nie zgłaszałeś się do nich - zaryzykował Duo.
- Byłem więźniem na obcej planecie. Zamknięto mnie we wnętrzu olbrzymiego komputera. Co oni sobie myślą - ze miałem tam telefon i fax do własnej dyspozycji?
- Chyba wszystko już wyjaśniliśmy - uspokajał Dirk. - Tak naprawdę to przedstawiliśmy cię do medalu. Nie spodobał im się ten pomysł. Ale czy wiesz, czyje słowa ostatecznie zbiły ich z tropu?
- A skąd, do diabła, mam wiedzieć? - denerwował się Bill, jak zwykle rzeczowy.
- To  był  Hannibal - powiedział  Splock. - On już nie uważa cię za wroga. Powiedział, ze dzięki rozmowom z Obcym Historykiem zmienił swe poglądy na konieczność historyczną.
- To świetnie - powiedział Bill, trudno orzec, czy szczerze czy z ironią. - Kiedy to wszystko ma nastąpić?
Dirk i Splock wymienili spojrzenia. Podbródek Dirka pochylił się leciutko na znak potwierdzenia.
Wargi Splocka przybrały delikatnie napięty wygląd, jak u kogoś, kto ma zamiar coś powiedzieć.
- Możecie wejść - powiedział Splock.
Drzwi otworzyły się. Do środka weszło dwóch mężczyzn w hełmach obciągniętych chromowanymi pokrowcami, z białymi opaskami naramiennymi Żandarmerii Wojskowej. Wyglądali jak skrzydłowi z NBA. W rzeczywistości obaj byli skrzydłowymi NBA, nim ta widowiskowo grająca drużyna nie uległa na Marsie napastnikom Nemoura De Villiersa. Ale to już całkiem inna historia.
- Żołnierzu! - powiedział żandarm z wąsikiem. - Jesteś aresztowany. Wyciągnij ręce.
Cóż można było zrobić? Bill wyciągnął ręce. Żandarm bez wąsów założył na nie kajdanki. Wyprowadzili go.
U drzwi Bill przystanął i odwrócił się.
- Do zobaczenia, chłopcy. - I wtedy zabrali go żandarmi.
W kabinie przez chwilę panowało milczenie. Potem CIA wrzasnął:
- Bill, zaczekaj! - I pobiegł za nim. Kolejne milczenie. Wreszcie przełamał je Duo.
- Biedaczysko - powiedział. - Nie miał nawet porządnego opuszczenia kurtyny.
70
Gdy żandarmi wprowadzili Billa na pokład specjalnego statku łącznikowego, dalsze wypadki stały się dla niego trudną do zniesienia jedną smugą jasności. Na pokładzie żandarmi zdjęli mu kajdanki i zaproponowali mocnego drinka. Wiedzieli, że Bill jest winien popełnienia naprawdę haniebnych zbrodni i dlatego tym bardziej się o niego troszczyli. Zazwyczaj ich więźniami byli faceci, którzy wyszli bez przepustki, upili się czy coś w tym rodzaju. Tym razem mieli naprawdę kogoś. Chcieli słuchać opowieści o Illyrii i jak to w końcu było na Royo, i jak to jest, kiedy się przebywa wewnątrz olbrzymiego komputera. Statek pędził przed siebie, a Bill był szczęśliwy, że jest na pokładzie, pomimo to, że był więźniem.
Widzicie, sprawa polega na tym, iż cieszył się, że wraca, ale była to radość paradoksalna, ponieważ wracał jako więzień, a to oznaczało, że czekają go nieprzyjemności. Z drugiej strony, co mogli mu zrobić? Prawdopodobnie zabić. Karą za wszystkie przestępstwa wojskowe była egzekucja. Chociaż może się to wydawać zbyt surowe, ale dzięki temu wydawanie wyroków stawało się z pewnością łatwiejsze dla oficerów o niskim ilorazie inteligencji zasiadających w sądach wojennych. Tak było zawsze. Więc Bill przynajmniej przyzwyczaił się do tego, chociaż mu się to nie podobało. Wojsko próbowało go dopaść - nigdy tego nie zapomni.
O wiele za wcześnie wylądowali w porcie kosmicznym Obozu Rozpaczy, nazwanym tak nie dlatego, żeby było to miejsce nieszczęsne czy rozpaczliwe, lecz po to, by uhonorować pierwszego komendanta, nazwiskiem Martin Harry Rozpacz, bohatera spod Dużego Zielonego Kopytka i Zakątka Harcowników, dwóch wielkich bitew, w których poniesione zostały niezwykle wysokie straty, więc dowódca, oczywiście, dostał awans.
Obóz Rozpacz mieścił się na planecie Śledztwo X, małym świecie o atmosferze cuchnącej zgniłymi jajami. Sam obóz położony był na tropikalnej wyspie oddzielonej od niegościnnego, dzikiego wybrzeża kanałem spienionej wody pełnej wirów. Była to kopia starej Diabelskiej Wyspy, importowane palmy nadawały jej właściwy wygląd.
Billa zamknięto do więzienia, w którym stosowane były wszelkie środki ostrożności, było to miejsce tak zabezpieczone, że nawet jedzenie dostawało się tam z trudnością. Kiedy więc obudzono go pewnego ranka niedługo po przyjeździe, Bill był wychudzony i miał zaczerwienione oczy. Powiedziano mu, żeby umył sobie pysk i wyczyścił kły; miał pojawić się przed radą złożoną z oficerów, którzy osądzą jego sprawę, ale nie można się spodziewać, by tolerowali nieświeży oddech bez względu na to, czy jest winny czy niewinny.
Sąd, przed który zaprowadzono Billa, mieścił się pośrodku amfiteatru na dziesięć tysięcy miejsc siedzących - spektakle o nieuczciwości w działaniu przyciągały tak wielu ludzi, że zaplanowano już budowę sądu o większej pojemności. Tymczasem ten musiał wystarczyć. Jak zwykle był wypełniony, ponieważ oglądanie rozpraw sądu wojskowego stanowiło jedną z atrakcji oferowanych przez wiele agencji turystycznych.
Była tam również ława przysięgłych, ale nie składała się z ludzi. Ostatnia zmiana prawa wojskowego wymagała obecności ławy przysięgłych przy wszystkich sprawach toczących się w trybie procesowym. Ze strony wojska była to prymitywna próba ukrycia zasadniczej niesprawiedliwości systemu. Ławnicy głosowali niezmiennie, tak jak nakazywali im sędziowie z prezydium, ponieważ gdyby tego nie zrobili, zostaliby zastrzeleni. Okazało się to zbyt kosztowne, więc teraz, by oszczędzić pieniądze, powołano na stałe ławę przysięgłych złożoną z dwunastu robotów. Ława składała się z robotów ściągniętych z różnych bitew i czekających na naprawę. Oprócz tego, że brakowało im kilku członków, były całkiem sprawne.
Niektórym brakowało głów i widok ten był dość rozpraszający, zapewniły jednak sąd, że ich mózgi znajdują się w tułowiach, dlatego pozwolono im zasiadać. Wszystkie zostały zaprogramowane tak, by przynosić werdykt orzekający winę bez względu na przedstawione dowody.
- Powstańcie! - krzyknął woźny.
Widzowie w sali sądowej powstali z miejsc i nagrodzili oklaskami przewodniczącego sądu, pułkownika Wensa Baileya; był on popularnym sędzią w kręgach militarnych. Naprawdę miał na imię Lewis, ale nazywano go Wensem ze względu na ulubiony wyrok, który serwował wszystkim złoczyńcom bez względu na rodzaj oskarżenia. Brzmiał on tak:
- Winny, elektrokucja, następna sprawa.
Był to jego ulubiony wyrok i widzowie, z góry uprzedzeni do przestępców, byli zawsze zadowoleni. Byli tacy, którzy mówili, że nawet Bailey jest dla winnych zbrodni łagodniejszy niż powinien i że trzeba rozstrzeliwać ich na miejscu. Ale jest rzeczą dobrze znaną, że do wojskowego systemu sprawiedliwości wkradł się liberalizm.
Prokuratorem wojskowym był kapitan Jeb Stuart. Wszyscy widzowie trzymali za nim, ponieważ od pięciu lat nie przegrał żadnej sprawy. Potrzebował jeszcze tylko jednego roku takich sukcesów, by zakwalifikować się do Potrójnej Korony Sprawiedliwej Roztropności.
- Czy ja muszę się w to wszystko zagłębiać? - wy deklamował Jeb Stuart, zwracając się do sądu soczystym, dźwięcznym głosem. - Ten oto kawalerzysta Bill, wywrotowiec, nawet w swym imieniu, ponieważ pisze je przez dwa "el", a taka pisownia zastrzeżona jest dla oficerów, jest winny złamania paragrafów 23, 45, 76a i Hob podpunktu c Kodeksu Sprawiedliwości Armii Umundurowanej. Jeżeli wszyscy zajrzycie do wyciągów, które zostały wam rozdane, przekonacie się, że są to wszystko przestępstwa najcięższego rodzaju. Bill, czy masz coś do powiedzenia na swoją obronę?
- Panie kapitanie, ja tylko wykonywałem rozkazy - powiedział Bill.
Stuart uśmiechnął się nieprzyzwoicie subtelnie.
- A od kiedy jest to  uzasadnioną wymówką w oczach Wojskowego Prawa?
- Ale co miałem robić? - zapytał Bill.
- Miałeś robić wszystko, jak należy - warknął Stuart. - Stwierdziliśmy, że przebywałeś bez przepustki na obcej planecie podczas poważnych niepokojów społecznych, współżyłeś świadomie z obcą kobietą rasy tsurisjańskiej, naszych wrogów, następnie z powodów, których lepiej nie wymieniać, zająłeś rezydencję w obcym komputerze, a także spiskowałeś z obcym generałem z innego okresu, niejakim Han-nibalem, który nie mógł uczestniczyć w tym procesie z uwagi na nadmiar zajęć z niejakim Scypionem Afrykańczykiem. Ale mamy zeznania Hannibala. Mieliśmy trochę trudności z ich odszyfrowaniem, ponieważ są napisane po kartagińsku. Wydaje nam się jednak, że mówią co następuje: "Ten kawalerzysta jest cholernie winny wszystkiemu, o co jest oskarżany, i powinien smażyć się boleśnie w czymś najgorszym, co uda wam się dla niego znaleźć".
- Hannibal jest moim przyjacielem - oświadczył Bill. - Nigdy by czegoś takiego nie powiedział. Musieliście coś źle zrozumieć.
- Sam zobacz - powiedział Stuart.
Skinął znacząco na jednego z urzędników, który podbiegł, przynosząc wielką, wypieczoną glinianą tablicę, na której były wypisane klinowe litery.
- Nie mogę tego przeczytać - powiedział Bill.
- Oczywiście, że nie - zgodził się Stuart. - Byłoby dziwne, by nie powiedzieć podejrzane, gdyby ci się to udało. Jak w takim razie śmiesz nie zgadzać się z naszą interpretacją tej wiadomości?
- Moje zgadywanie jej znaczenia jest tyle samo warte co każde inne - powiedział Bill.
- Och,  czyżby? - powiedział  Stuart. - Domyśliliśmy się, że możesz przyjąć tę linię obrony i dlatego zaprosiliśmy do sądu eksperta w dziedzinie interpretacji nieznanych pism. Czy profesor Stone raczy zająć miejsce?
Profesor Rosetta Stone była wysmukłą, chudą starą panną o chłodnych władczych manierach. Rozejrzała się wzgardliwie dookoła i prychnęła:
- Należy się spodziewać, że ekspert językowy, taki jak ja, zawsze odgadnie znaczenie wątpliwego tekstu słuszniej, by nie powiedzieć właściwiej, niż taki laik jak tu obecny kawalerzy sta, który ledwie umie czytać.
I tak już było dalej. Zeznawali różni świadkowie. Bill nigdy ich przedtem nie widział. Później przekonał się, że byli to zawodowi świadkowie, którzy zawsze pojawiają się w sprawach, w których prokurator jest przekonany o winie oskarżonego, ale brakuje mu wspierających oskarżenie dowodów.
Kiedy jeden ze świadków, duchowny z sekty Albigensjanów powiedział pod przysięgą, że to Bill jest odpowiedzialny za grabież Rzymu w roku 422 przed naszą erą, Bill uznał to za niesprawiedliwość i gwałtownie zaprzeczył. Ponieważ było przeciw niemu dość zarzutów gwarantujących wymierzenie każdego odpowiadającego sędziemu wyroku, ten konkretny zarzut został oddalony.
Kiedy przyszła na niego kolej zabrania głosu, Bill
poprosił o czas na przygotowanie się do swojej sprawy. Sędzia uśmiechnął się.
- Ludzie winni zawsze mówią takie rzeczy. Posłuchaj, kawalerzysto. Wniosek z tej sprawy został już dawno wyciągnięty. Jeżeli zechcesz zrezygnować z prawa zabrania głosu, fakt, że zaoszczędziłeś sądowi cennego czasu, będzie liczył się na twoją korzyść.
- A jeżeli tego nie zrobię? - zapytał Bill.
- Wtedy nie pozwolimy ci przygotować się do swojej sprawy, a ta prośba będzie liczyć się na twoją niekorzyść.
Ramiona Billa drgnęły. Już kiedyś był w tym miejscu.
- Przygotowaliście wszystko przeciwko mnie. Co mam powiedzieć?
- Tak mało, jak tylko możliwe - sugerował sędzia. - Nie masz pojęcia, jak bardzo męczy mnie siedzenie tutaj i słuchanie kolejnych kryminalistów krzywoprzysięgających w imię prawa, które wszyscy brali zbyt lekko, kiedy popełniali różne, potworne zbrodnie. Jakieś ostatnie uwagi? Nie? Zaczynasz się uczyć. Teraz uporajmy się z częścią najważniejszą, z karą.
- Zapomniał pan zapytać ławę przysięgłych, jak głosują - zauważył Bill.
- To czysta formalność - stwierdził sędzia. - Myślę, że możemy zapomnieć o tej bezsensownej drobnostce.
- Nie! - krzyknął Bill. - Chcę usłyszeć, co powie ława przysięgłych!
Sędzia spojrzał na niego z niesmakiem. Miał przed sobą ciężki dzień. Tego popołudnia czekały go trzy rundy golfa z ważnymi osobistościami, które zachowają się uprzejmie, jeżeli gra sędziego nie będzie zgodna z normalnym wysokim standardem. Nie po to przebyli długą drogę na ten odległy posterunek, żeby potem grać w byle jakiego golfa. Przez umysł sędziego przemknęła myśl, że ten kawalerzysta jest bardzo trudny. Nikt nigdy nie domagał się wysłuchania ławy. Widać jasno, jak niekorzystne jest napełnianie głów personelu nowomodnymi ideami. Przez chwilę bawił się pomysłem wyciągnięcia laserowego pistoletu, który zawsze nosił w obciętej pochwie pod sędziowską togą, i zaoszczędzenia wszystkim mnóstwa czasu, wydatków i kłopotów, dzięki wyprawieniu tego oszusta prosto do piekła, na co przecież zasłużył sobie, skoro ściągnął na siebie choć cień winy i stanął przed sądem. Ale zaraz się uspokoił. Miał już kilka nagan za strzelanie do więźniów. Ci wątrobiarze z Komendy Wojskowej lubill, żeby wszystko robione było przepisowo. Dopóki nie uda mu się udowodnić, że oni wszyscy biorą udział w spisku zmierzającym do zniszczenia całego systemu sprawiedliwości, będzie musiał podporządkować się ich wymaganiom.
Sędzia odwrócił się do ławy przysięgłych. Dziewięć głów robotów (i trzy tułowia) okręciło się, żeby na niego patrzeć. Ich puste oczy i lśniąca metalowa skora przypomniały sędziemu ławy, które wspomagały go przy innych sprawach, niektóre z nich były ludzkie, inne składały się z robotów lub Simiańczyków.
- Roboty z ławy przysięgłych - powiedział sędzia - czy wysłuchałyście uważnie całego postępowania dowodowego?
- Zaprawdę uczyniłyśmy to, Wasza Wysokość - powiedział ze sztuczną afektacją przewodniczący, robot zboczeniec o błyszczącej, purpurowej twarzy i w drucianych okularach.
- A czy miałyście dość czasu, by rozważyć dowody i uzgodnić wyrok?
- Ach, zaprawdę miałyśmy, wasza wysokość.
- Cóż więc orzekłyście?
- Stwierdzamy, że oskarżony nie jest winny nawet w najmniejszym stopniu, natomiast zasługuje na medal, być może dwa.
Sędzia rzucił im spojrzenie, w którym konsternacja mieszała się z wściekłością, dając przerażający efekt.
- Czy dobrze słyszałem?
- To zależy, co pan usłyszał - zachichotał przewodniczący.
- Uznaliście, że ten kawalerzysta jest niewinny?
- Tak - powiedział przewodniczący ławy przysięgłych - według nas tak to wygląda. Proszę też nie zapominać o medalach.
W sali sądowej rozpętało się piekło. Matki płakały, przyciskając do siebie dzieci. Silni mężczyźni zapalili papierosy. Roboty różnego rodzaju i wyglądu, które znalazły się wśród publiczności jako widzowie, wydawały okrzyki aplauzu, jak również wysoki skowyt emitowany zawsze przez roboty znajdujące się w stanie podniecenia z powodów będących jeszcze przedmiotem badań. Sędzia nadął się jak kurczę pod ciśnieniem. Kilku ważnych zemdlało i żeby ich ocucić, trzeba było silnego napitku. Reporterzy z prasy wojskowej popędzili do telefonów, aby przekazać sensacyjną wiadomość. Bill zbiegł z ławy oskarżonych i uściskał swego przyjaciela CIA, który był w tłumie i trzymał za niego kciuki.
- Bill, to było cudowne! - zawołał.
- Ale dlaczego? - zapytał Bill. - Nigdy nie słyszałem o robotach głosujących inaczej niż było zaplanowane.
- Przestańcie! Wszyscy przestańcie! Ten sąd nie został rozwiązany! - krzyczał sędzia.
W odpowiedzi na ruch jego ręki w drzwiach opuszczono kraty. Ale na moment przedtem posłaniec, w skórze motocyklisty i goglach jeszcze zasłaniających oczy, wbiegł do środka i zbliżył się do trybunału. Wręczył sędziemu pasek papieru, po czym runął na podłogę i trzeba było go ocucić silnymi lekami.
Gdy sędzia czytał wiadomość, na sali sądowej zapanowała cisza.
Sędzia wydął wargi. Odchrząknął. Wstał i wlepił wzrok w Billa.
- Wygląda na to, że mamy tu do czynienia z okolicznościami łagodzącymi - powiedział. Sala sądowa czekała. - Zamelduj się u swojego dowódcy bazy - powiedział  do  Billa. - To  właśnie  ta okoliczność, o której nie miałem pojęcia. Natomiast ława przysięgłych, jak się zdaje, wiedziała o tym wcześniej.
Wyraz jego twarzy mówił, że wcale mu się to nie podoba i że prawdopodobnie zrobi w związku z tym coś okropnego.
- Sprawa została oddalona! - zawołał. Wokół Billa zgromadzili się żandarmi, żeby zabrać go z powrotem do bazy.
71
Baza wojskowa wyglądała tak samo, jak Bill ją zapamiętał. Grupa jedno i dwupiętrowych budynków pośrodku bagna. Żandarmi zaprowadzili Billa prosto do budynków Głównej Kwatery. Na miejscu zdjęli mu kajdanki i odeszli, życząc mu powodzenia. Bill siedział na ławce w poczekalni generała ossbargera, który ostatnio został mianowany naczelnym dowódcą Sektora Południowego. Po krótkim czasie urzędnik siedzący przy biurku recepcyjnym skinął na Billa i powiedział, że może wejść do środka.
Generał miał ładnie urządzone biuro. Dywan na całą podłogę. Duńskie meble, złe obrazy, na wzorzystej purpurowej tkaninie karafka do whisky, jednym słowem standard. Był dużym mężczyzną, który wydawał się jeszcze większy z powodu fałd tłuszczowych wokół karku i nosa. Te włosy, które mu zostały, były blond, przydając prawdopodobieństwa plotkom o Blond Bestii, które krążyły, nim objął to stanowisko.
- Siadaj,   Bill - powiedział  Vossbarger. - Cygaro? Chcesz drinka?
Bill zastanawiał się, czy by nie odmówić, w końcu wszystko mogło być zatrute. Z drugiej strony, tu, w wojsku, nieprzyjęcie cygara i drinka proponowanych przez starszego oficera mogło być kamieniem obrazy. Jego zakłopotanie minęło, gdy Vossbarger nalał mu drinka i położył obok cygaro.
- No dalej, kawalerzysto, chlapnij sobie jednego. Sztachnij się. W tym cygarze są dobre liście, nie tak jak w tych śmieciach, które wy, szeregowcy, kupujecie w waszej mordowni czy kantynie, czy jak wy to tam, do diabła, nazywacie. Więc to ty jesteś Bill. No cóż, dużo o tobie słyszałem. Jestem bardzo zadowolony, że ten proces obrócił się na twoją korzyść. Tak naprawdę to obaj mieliśmy wiele szczęścia. Gdybyś nie żył, nie moglibyśmy cię wykorzystać, prawda?
Bill zrozumiał, że to właśnie kryło się pod jego nieoczekiwanym uniewinnieniem przez ławę przysięgłych robotów. Był więc, oczywiście, powód. W wojsku zawsze musi być jakiś, nieważne, ze cyniczny, pokrętny lub ukryty - jest powód.
- Jestem bardzo zadowolony, panie generale - powiedział ostrożnie, zastanawiając się, co nastąpi dalej.
- A teraz, Bill, co do Rozrywacza, miałeś rozkaz, aby go przywieźć...
- Tak mi przykro z tego powodu - powiedział Bill, płaszcząc się przed generałem. - Praktycznie już go miałem, ale potem zdarzyło się tyle rzeczy...
- Nie przejmuj się. Wydaje nam się, ze wiemy, gdzie można zdobyć jeden z nich.
- To dobra wiadomość, panie generale! - powiedział Bill.
- Prawda? A koszt tez nie będzie zbyt wysoki.
- Coraz lepiej! - powiedział Bill stłumionym głosem, a jego podejrzenia zaczęły rosnąć.
- Niestety, jest pewna przeszkoda.
Bill skinął głową. Dziwna rzecz, ale nie był zaskoczony tym, że jest przeszkoda. Interesowało go natomiast, w jaki sposób ta przeszkoda łączy się z jego osobą.
- Tsurisjanie - powiedział Vossbarger - wykazali wolę dostarczenia nam tego, czego potrzebujemy. Ale jest jeden warunek.
Bill jęknął. Nie dość, ze była pułapka, to jeszcze znalazł się warunek. Robiło się coraz gorzej. Czekając na nowiny, z których żadna nie mogła być dobra, zaciągnął się wściekle cygarem i opróżnił szklankę. Vossbarger napełnił ją ponownie i ze zrozumieniem pokiwał głową.
- No cóż, Bill, oni chcą, żebyśmy wysłali emisariusza, który zostanie przeszkolony w posługiwaniu się Rozrywaczem. Sam rozumiesz, ze takie nowoczesne urządzenie wymaga ważnych studiów.
- Pewnie - przytaknął Bill.
- Do tego zadania musiałbyś się oczywiście zgłosić na ochotnika.
- Chwileczkę, nie, to niemożliwe! - krzyknął głośno Bill. - Cały jestem wykończony po tym świer-golonym zgłoszeniu się na ochotnika.
- To bardzo niedobrze. Były już pewnie rozmowy o przywróceniu ciążących na tobie zarzutów. Tym razem nie pójdzie ci tak łatwo jak z ławą przysięgłych robotów. O całej sprawie zadecyduje jeden sędzia. Ja.
- Aha - powiedział Bill.
- Wszelako nie będzie to konieczne. Szkoda czasu na te koszałki-opałki. Rozkazuję ci: zgłoś się na ochotnika. - Wyjął z szuflady biurka wielki pistolet i wycelował pomiędzy oczy Billa. - Czy odmawiasz wykonania mojego rozkazu?
- Proszę mi wybaczyć, panie generale. Czy nie zechciałby pan opowiedzieć o tym zadaniu, do którego zgłaszam się na ochotnika?
- To właśnie chciałem usłyszeć. - Vossbarger uśmiechał się jak sęp nad trupem słonia. Broń zniknęła. - No dalej. Masz pięćdziesiąt pięć sekund, żeby pytać mnie o wszystko, na co masz ochotę.
- Dlaczego ja?
- Dobre pytanie. No cóż, jest faktem, że masz już pewne doświadczenie z planetą Tsuris. To zaważyło na naszej decyzji.
- Tak, panie generale.
- Ale najważniejsze jest to, że Pięcioforemny Komputer, który, jak wiesz, rządzi Tsurisem, poprosił konkretnie o ciebie.
- Naprawdę?
- Tak, naprawdę. Bardzo się tego domagał. Powiedział coś na temat jakiegoś niedokończonego interesu między wami. Ponieważ chcemy mieć ten Rozrywacz, nie widzieliśmy powodu, żeby mu odmawiać. Zwłaszcza że doszły jeszcze żądania kobiety.
- Kobiety? Jakiej kobiety?
- Zdaje mi się, że nazywa się Illyria. Została nowym prezydentem Tsurisu.
- Jak jej się to udało?
- Jeszcze  nie  znamy  wszystkich  szczegółów. Miało to coś wspólnego z jej nowym ciałem.
- Ona zawsze zdobywa nowe ciała - westchnął Bill, czując, jak zaciskają się szczęki pułapki. - Nie wie pan przypadkiem, jak wygląda to nowe?
- Ja sam jej nie widziałem - powiedział Vossbarger. - Ale  zażądała,  żeby  cię  zawiadomić, że jej nowe ciało będzie dla ciebie sporą niespodzianką.
- Miałem ich dosyć.
- Zawiadomiła nas także, że jest w posiadaniu twojego starego ciała, które czeka już na ciebie.
- Ale ja mam ciało! - krzyknął Bill.
- Trzeba będzie je zwrócić komputerowi - powiedział Vossbarger. - To była tylko pożyczka.
- Ale jaki rodzaj ciała przybrała teraz Illyria?
- Mówiła, że jest zupełnie małe. Takie, żeby się mieściło we wnętrzu komputera.
- Ja nie chcę mieszkać w komputerze! - jęknął Bill.
- Spróbuj, na pewno ci się spodoba. W przeciwnym razie... - Pistolet pojawił się znowu z wielką szybkością.
- Tak jest, panie generale - zaszlochał Bill. Myślał o tym później, popijając w kantynie dla szeregowców. Ledwie tylko wrócił do starego kochanego woja, a już wyprawili go z powrotem. Do Illyrii i Pięcioforemnego Komputera. Po kilku drinkach wszystko zaczęło wyglądać lepiej. Pięcioforemny Komputer nie był wcale złą maszyną. A co do Illyrii...
Tak, jak się nad tym dobrze zastanowić, Pięcioforemny jest całkiem przyzwoity, rozmyślał ze skupieniem. Zapragnął spotkać znowu swego przyjaciela w komputerowym wnętrzu. A co do Illyrii, ją też będzie miło znów zobaczyć. Jak jesteś w wojsku, musisz chwytać każdą okazję. A on to potrafi!
Więc dlaczego po nosie spływały mu łzy i kapały do szklanki?
72
Kiedy Bill dotarł na planetę Tsuris, egzaminów wstępnych było mało i zostały od siebie oddzielone. Powitali go Tsurisjanie o znajomych trójkulistych kształtach, stojący jak zwykle w szeregu. Byli tam wszyscy lekarze, którzy zajmowali się Billem podczas jego wcześniejszego pobytu na planecie. Kiedy mała rakieta kosmiczna Billa wylądowała, machali przyjaźnie rękami. Wprowadzono go do środka wśród okrzyków i wiwatów i zabrano do specjalnej komory pod zamkiem Tsurisu, gdzie komputer założył swoją główną kwaterę.
- Halo, Bill - powiedział Pięcioforemny Komputer. - Miło cię znowu zobaczyć.
- Cześć - przywitał go Bill. - Mówisz tak, jakbyś się na mnie gniewał.
- Oczywiście, że się nie gniewam. Ty i ja zawsze zgadzaliśmy się ze sobą.
- Dlaczego po mnie posłałeś?
- Cóż, to historia sama w sobie.
- Opowiedz: ja mam czas - powiedział Bill.
- Tak naprawdę, było to życzenie mojej żony. Zapragnęła, żeby odesłano cię na Tsuris jako jej ślubny prezent.
- Twoja żona? Od kiedy to komputery mają żony?
- Tak, to niezwykłe - mruknął Pięcioforemny Komputer. - Ale ty nie znasz mojej żony. To jest stanowcza kobieta.
- Czy to jakaś maszyna, którą znam?
- To nie jest maszyna. To Illyria.
- Illyria? - wybulgotał Bill.
- Czy ktoś mnie wołał? - zapytał kobiecy głos. Chociaż Bill nigdy go przedtem nie słyszał, od razu wiedział, że należy do Illyrii. W takiej sytuacji po prostu nie można się pomylić.
I wtedy weszła Illyria. Bill nie widział nigdy noszonego przez nią teraz ciała. Było bajeczne, zwłaszcza jeżeli ktoś lubi kobiety trochę pulchne, tak jak Bill.
- Wciąż tego nie chwytam - powiedział. Illyria odwróciła się do ekranu komputera.
- Pięcioforemku!
- Tak, ukochana.
- Nie słuchaj, dopóki ci znowu nie powiem.
- Tak, mój skarbie. Zresztą najwyższy czas, żebym poszedł zobaczyć, jak mają się sprawy na planecie. - Zaczął mruczeć sam do siebie. Pomruk zamierał, tak jakby komputer się oddalał, co zresztą mogło być prawdą, aż wreszcie ucichł zupełnie gdzieś w oddali, z wyjątkiem lekkiego pogłosu, który również ucichł i zamarł.
- Illyrio, jak mogłaś poślubić komputer?
- To był jedyny sposób, żebym mogła cię tutaj ściągnąć, ukochany. Powiedziałam komputerowi, że musi cię tu sprowadzić.
- Skoro jesteście teraz małżeństwem - powiedział Bill - nie rozumiem, po co jestem ci tu potrzebny.
- Bill, komputer jest kochany i bardzo interesują go ludzkie uczucia. Ale z nim można wyłącznie rozmawiać. Wiesz, co mam na myśli?
- Chyba tak - powiedział Bill. - Tylko wiesz, ja ciągle jestem kawalerzystą. Wypuścili mnie na trochę do tej roboty, ale...
- Skoro czas jest ograniczony, nie wolno nam tracić ani sekundy - szepnęła, wyciągając do niego ręce. - Zacznijmy w ten sposób...
Kiedy objęły go ciepłe ramiona Illyrii, przez głowę Billa przemknęła ostatnia myśl, że otrzymał rozkaz, żeby to zrobić.
Wojna jest naprawdę piekłem.
1 medulla obligato - rdzeń kręgosłupa (przyp. tłum.).
2 reostaty - rozruszniki (przyp. tłum.).
