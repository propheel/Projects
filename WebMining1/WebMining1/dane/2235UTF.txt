Józef Hen
                 Nikt nie woła
        
        
                        Tom
        
                 Całość w tomach
        
        
        
        
        
        
        
          Polski Związek Niewidomych
          Zakład Wydawnictw i Nagrań
                   Warszawa 1991






        
        
        
        
        
        
        
        
        
        
        
        
        
          Tłoczono w nakładzie 10 egz.
        pismem punktowym dla niewidomych
        w Drukarni PZN, 
        Warszawa, ul. Konwiktorska 9
        Pap. kart. 140 g kl. III-Bą1
          Całość nakładu 50 egz. 
        
          Przedruk z "Wydawnictwa
          Literackiego",
          Kraków 1990
        
          Pisał R. Duń
          Korekty dokonały
        K. Kopińska
        i D. Jagiełło
          Od redakcji
        
          Józef Hen ukończył tę 
        powieść w 1957 roku. Usiłował 
        ją wydać trzykrotnie: w 1957, 
        w 1968 i 1983. Ukazuje się 
        jednak dopiero teraz, kiedy 
        znikają tematy tabu. Jednym z 
        nich był los Polaków w Związku 
        Radzieckim w czasie II wojny 
        światowej. Książka oparta 
        została na autentycznych 
        doświadczeniach autora, co w 
        pełni potwierdza powściągliwa 
        narracja. Wymowa opisanych 
        realiów jest wystarczająco 
        dramatyczna, by wstrząsnąć 
        czytelnikiem. Powieść ukazuje 
        zmagania młodego, wrażliwego 
        chłopca z głodem, zimnem, 
        bezdomnością i samotnością w 
        tłumie innych podobnych 
        nieszczęśników rzuconych na 
        bezkresne obszary azjatyckiej 
        części Zsrr. "Nikt nie 
        woła" jest także opowieścią o 
        wielkiej potrzebie miłości, o 






        spełnianiu się pierwszego 
        silnego uczucia w nieludzkim 
        pejzażu. W oparciu o ten wątek 
        Kazimierz Kutz nakręcił w 1960 
        r. jeden ze swych 
        najciekawszych filmów pod tym 
        samym tytułem, zmuszony był 
        jednak akcję przenieść na 
        Ziemie Zachodnie.






            Część I
        
            Boso
        
            Rozdział I
        
            1
        
          - Napluję im wszystkim w 
        twarz.
          Siedzieli nad brzegiem 
        rzeki. Rzeka jak rzeka - nie 
        różniła się specjalnie od 
        podwarszawskiego Świdra, 
        chociaż płynęła w Azji 
        Środkowej, a dokoła stały 
        lepianki, kwitły morwy, uriuk 
        i licho wie co jeszcze.
          Tamten nie podnosząc głowy 
        zapytał:
          - KOmu?
          - Im - odpowiedział 
        Bogdan. - Wszystkim, co tak 
        pięKnie gadają.
          Oglądał swoje bose stopy, 
        wychudłe łydki, przetarte 
        wojskowe bryczesy. Nie czuł 
        wcale zimna, mimo że był jeszcze 
        ranek, i wiedział, że nie będzie 
        czuł gorąca, chociaż słońce już 
        wzeszło i wkrótce zacznie nieźle 
        grzać. Nie czuł nawet głodu, 
        mimo że wczoraj nie miał nic w 
        gębie - nieprawda, cały dzień 
        żuł znaleZiony kawałek makucha - 
        a od wielu dni nie dojadał. Czuł 
        tylko jedno: że ma już wszyst-
        kiego dość.
          - Do cholery. Do cholery - 
        powtarzał.
          Rzucił do wody kamyk. 
        Obserwował jego ciężki lot, 
        widział, jak prasnął w wodę, 
        jak wzbudził malutką fontannę 
        kropel i opadł na dno. Zrobiło 
        się cicho, tylko szuwary 
        leciutko zaskrzeczały.
          Tamten odezwał się:
          - Po co ci te głupie 
        ruchy? Masz za dużo sił?
          Bogdan nie odpowiedział. 
        Nie lubił tamtego. Ale to nie 
        miało znaczenia. Zawsze musi 
        być jakiś "tamten". Bez tego 
        drugiego nic się nie odbywa - 






        żadna wędrówka, głód, 
        cierpienie. Obżera cię, 
        wyzyskuje - ale musi przy 
        tobie być. Przedtem tkwił przy 
        nim jeden, teraz inny. 
        Zmieniają się, ale tego prawie 
        się nie zauważa, wszyscy służą 
        do tego samego, dzieli się z 
        nimi menażkę, koc i wszy. Tym 
        razem tamten miał na imię 
        Henryk, był przysadzisty, miał 
        szerokie, płaskie kości 
        policzkowe, grube wargi, czoło 
        niskie, zarośnięte ciemnymi 
        wełnistymi włosami. Kruszył w 
        dłoniach suchy liść uriuku, 
        robił to długo, skrupulatnie.
          - Nie masz kawałka 
        papieru? - spytał.
          - Nie.
          - Wyrwij z notesu.
          Bożek spojrzał na niego z 
        nienawiścią i nie 
        odpowiedział.
          - Wyrwij z notesu - 
        powtórzył tamten. On też 
        nienawidził, słychać to było w 
        jego głosie. - Wyrwij te swoje 
        przeklęte gryzmoły. Palić mi 
        się chce.
          Bogdan zajrzał do notesu. 
        "4 IV 1942. Jangi_Jul. 
        Komendant placu por. 
        Worotyński kazał nam iść 
        precz. Groził, że przepędzi 
        karabinem. W restauracji 
        milicjant i jakaś tęga kobieta 
        jedli bliny. Przyglądałem się 
        psim wzrokiem. Ona nie 
        zauważyła, on odwrócił się 
        plecami. Potem on nie 
        wytrzymał i oderwał dla mnie 
        kawałek blina". Bogdan schował 
        notes do kieszeni.
          - Nie wyrwę - powiedział.
          - Dlaczego?
          - Bo to ważne.
          - Ważne! - Henryk 
        zarechotał. - Ty wiesz co 
        ważne... Nieszczęście z tobą.
          Zerwał się z ziemi, żwawo 
        wydostał się na nasyp biegnący 
        wzdłuż rzeki. Zastąpił drogę 
        Uzbekowi, który tamtędy 
        przechodził. Był to starzec w 






        białej czałmie na głowie (znak 
        pątnika - przypomniał sobie 
        Bogdan), w chałacie 
        przewiązanym szarfą, jego bose 
        stopy pokryte były zaschłym 
        błotem. Kiwnąwszy głową zdjął 
        z ramienia szeroki żelazny 
        kietmeń i pogrzebał w szarfie. 
        Oderwał dla Henryka kawałek 
        gazety, wykrzesał ogień z 
        zapalniczki swojej roboty. 
        Obaj przycisnęli potem dłonie 
        z szacunkiem do piersi. Henryk 
        zaciągnąwszy się dymem powlókł 
        się w dół rzeki i usiadł obok 
        Bogdana.
          Bożek przyglądał się 
        żółtej wodzie. - Ma gliniaste 
        dno - pomyślał. - Ścieka do 
        niej muł z aryków. A jednak 
        była inna niż podwarszawski 
        Świder. Srebrna ławica, 
        przypomniał sobie. Samolot 
        sunął w jasnym niebie. Ja 
        chciałem, żeby to był junkers. 
        Tak, chciałem, aby się 
        wreszcie zaczęło. No to masz, 
        masz ją, tę swoją walkę dobra 
        ze złem i wszystko, co ci się 
        kłębiło w szesnastoletnim 
        łebku. Teraz w nim nic się nie 
        kłębi, nie ma się do czego 
        odwołać. Nawet karabinu mi 
        pożałowali - i ci, i tamci - 
        śmieszne. Zdechnę tutaj, 
        tysiące kilometrów od 
        Warszawy. Przegrałem wojnę. 
        Znowu mu się chciało rzucać 
        kamieniami. Tamten powiedział, 
        że trzeba się wystrzegać 
        zbędnych ruchów. Ma rację. 
        Tamci zawsze mają rację.
          Henryk ssał zawzięcie 
        skręta. Położył się na wznak, 
        przymknął oczy. ZUpełnie jakby 
        się urodził, żeby być włóczęgą 
        - pomyślał Bogdan. - Nawet nie 
        ma ambicji, żeby z tego wyjść. 
        Może być poza nawiasem. Byle 
        mu dano żreć. Za to ja... 
        Przeklęte ja! Nie wiedział, co 
        z nim począć, z tym swoim 
        natrętnym, idiotycznym ja.
          - Grzeje - odezwał się 
        Henryk. - Opalę się trochę... 






        Co robimy? Postanowiłeś coś?
          - Napluć im w twarz.
          Henryk westchnął.
          - To już słyszałem. Ale 
        jeść?... Trzeba przecież coś 
        zjeść?
          - Nie jestem głodny.
          - Mówił prawdę: nie czuł 
        głodu.
          - A ja zjadłbym sobie 
        kawał mięcha - rozmarzył się 
        Henryk.
          - Zamknij się.
          - Kawał duszonego mięsa z 
        sosem. Myślisz, że musi być 
        koszerne? Może być 
        wieprzowina, niech skonam. 
        MOże być schaboszczak smażony 
        na maśle. Żeby tłuszcz ciekł z 
        pyska.
          Bogdan wstał.
          - Jeżeli się nie 
        zamkniesz, zaraz sobie pójdę.
          Henryk podniósł się także.
          - Nie wygłupiaj się, Bożek 
        - poprosił. - Nic takiego nie 
        chciałem powiedzieć.
          To było umówione: o żarciu 
        się nie gada, żarcia się nie 
        wspomina. Bogdan wielkodusznie 
        przystał:
          - No dobrze, ale 
        pamiętaj...
          Nie potrafili się ze sobą 
        rozstać. Byli skazani na 
        siebie, wiedzieli o tym 
        dobrze. Dokoła nie było nikogo 
        bliskiego.
          - Chodźmy - powiedział 
        Bogdan.
          Obejmował przewodnictwo. 
        Już nieraz tak się zdarzało: 
        nagle jeden z nich obejmował 
        przewodnictwo i ten drugi 
        całkowicie mu się 
        podporządkowywał. Nie umawiali 
        się nigdy, układało się to 
        jakoś samo. Teraz Bogdan był 
        górą, bo przed chwilą groził 
        rozstaniem.
          Twardą, szarą od kurzu 
        ścieżką, podreptali do miasta. 
        Było obce. Obce białe ściany, 
        obce pączkujące drzewa, obce i 
        wrogie słońce. Grzało coraz 






        mocniej.
          - Mógłbym sprzedać fufajkę 
        - powiedział Henryk ściągając 
        z siebie waciak.
          - To sprzedaj.
          - A ty mógłbyś sprzedać 
        szynel.
          - Nie. Noce są zimne.
          Szynel jest zarazem 
        kołdrą, szaleństwem byłoby się 
        go pozbywać.
          - Nie chce ci się jeść? - 
        zdumiewał się Henryk.
          - Nie.
          Stali przed restauracją. 
        Nie docierał stamtąd żaden 
        zapach. Można było tylko napić 
        się żółtej herbaty albo zjeść 
        wodnistej zupki. Wyszło dwóch 
        facetów w butach z cholewami. 
        Mieli czerwone, rozparzone 
        twarze, pewnie pili gorącą 
        herbatę. Wszedł chudy chłopak, 
        obdarty jak Bogdan, pod pachą 
        ściskał bochenek chleba, który 
        machinalnie obszczypywał.
          Bożek powiedział:
          - Nie jestem głodny, ale 
        to nie ma nic do rzeczy. Nawet 
        mi się to nie podoba, że nie 
        jestem głodny. Nie chciałbym 
        wyciągnąć tu kopyt. Chciałbym 
        jesczze napluć im wszystkim w 
        twarz.
          - KOmu?
          - Im. Wszystkim, którzy 
        tak pięKnie gadają.
        
            2
        
          Sprzedał zielony woreczek 
        na rzeczy za piętnaście rubli. 
        Nic w nim już nie chował prócz 
        trzewików, z których został 
        tylko wierzch i kawałek pięty. 
        KUpili sobie trochę chleba; 
        podzielili się nim 
        skrupulatnie. MOim chlebem. 
        Gdyby się ode mnie odczepił, 
        miałbym to wszystko dla 
        siebie. Ale nie było sposobu 
        na tamtego. Nie odczepi się, 
        dopóki Bożek będzie miał na 
        sobie szynel. A zresztą bez 
        tamtego jeszcze ciężej.






          Kręcili się między 
        straganami, na których skąpo 
        leżały rodzynki, sery, suszone 
        owoce. Czasami udawało się coś 
        z tego skosztować. "Po ile?" 
        "Dwadzieścia funt". "Dobre?" 
        Kosztowało się powoli, bez 
        pośpiechu. Potem chwila 
        zastanowienia. Nie, rachmat, 
        dziękuję, niedobre, ker~ak 
        em~as, nie trzeba. To dziwne, 
        że Uzbecy na to pozwalali, że 
        ich nie pędzili. Tacy cwaniacy 
        - przecież mogli się domyślić, 
        że Bogdan i Henryk nie mają 
        ani kopiejki. Ale i kupcom 
        niełatwo było o klienta, oni 
        też woleli się łudzić, gra 
        była potrzebna obu stronom.
          Henryk męczył się bez 
        papierosa.
          - Pójdę coś upolować - 
        powiedział.
          Bożek usiadł pod grubym 
        pniem morwy. Chodzenie męczyło 
        go, kolana miał wiotkie - 
        ciągnęło w dół, bliżej ziemi. 
        Trzewiki przewiązane 
        przerzucił przez ramię. Chciał 
        coś zapisać w notesie 
        ("Sprzedałem plecak. JUż teraz 
        nie mam nic do sprzedania. Nie 
        wiem, co robić dalej"), kiedy 
        ujrzał przed sobą bose, szare 
        od brudu stopy, a nad nimi 
        płócienne spodnie z 
        prostokątnymi łatami na 
        kolanach.
          - Bożek - usłyszał 
        ochrypły głos.
          Podniósł leniwie głowę. 
        Ten przed nim miał twarz 
        rumianą i uśmiechniętą. Tak, 
        też był bosy, portki gorsze 
        niż u Bożka, ale za to gęba 
        pyzata, rumiana. Mogłoby się 
        wydawać, że jest spuchnięty, 
        gdyby nie te śmiejące się 
        oczka.
          - Nie poznajesz? - spytał 
        tamten. - Myćko.
          Bożek przyglądał się 
        twardej, ostrzyżonej do skóry 
        czaszce. Nie mógł sobie 
        przypomnieć.






          - Myćko - powtórzył 
        pyzaty. - Pracowaliśmy razem 
        na szosie. Za Złoczowem.
          Teraz Bożek przypomniał 
        sobie. Dźwignął się i wsunął 
        palce w łapsko tamtego.
          - No to serwus.
          - Serwus.
          Za Myćkiem stało kilku 
        oberwańców. Wszyscy byli bosi, 
        ale niektórzy mieli na głowie 
        karakułowe kubanki z 
        czerwonymi krzyżami pośrodku. 
        Jeden, uśmiechnięty, miał całą 
        twarz pokrytą krwistymi 
        pryszczami - dobrze mu się 
        powodzi - pomyślał Bożek. - 
        Ten z odwiniętą i rozciętą 
        wargą, to pewnie Kazach, 
        tamten z odstającymi uszami to 
        może Żyd, Żyd z Odessy, 
        zdecydował Bożek przyglądając 
        się, jak długouchy porusza 
        zabawnie jedną stroną twarzy. 
        Z tyłu trzymał się byczek z 
        obandażowaną głową. Wszyscy, 
        prócz pryszczatego, 
        przyglądali się Bożkowi 
        ponuro, bez uśmiechu, ale 
        przychylnie.
          Myćko położył mu ciężką 
        dłoń na plecach.
          - Chłopcy - mówił - to je 
        Bohdan. Taj znajete, Bohdan...
          Potwierdzili niezgodnym 
        pomrukiem, że wiedzą. Myćko 
        klepnął się w czoło.
          - Zapomniałem, psiakrew, 
        twojego nazwiska.
          - Bergen - przypomniał 
        Bogdan.
          - No, no! Wyglądasz jak 
        śmierć... Chłopcy, to jest 
        artysta. Ty, zasuń jakiś 
        wiersz.
          - Coś ty?
          - Przecież mówiłeś mi 
        wiersze, ta ni? No, wal!
          Bogdan wymamrotał:
          - Jakie znowu wiersze...
          Usiłował sobie coś 
        przypomnieć ze swojego 
        repertuaru, ale nie potrafił. 
        Dziura. Tekst uciekł. Pewnie 
        go nigdy nie było. Wszystko 






        wymyślone. Ciepły, 
        jasnoniebieski sen, który roił 
        się nędzarzowi. Był nędzarzem 
        od urodzenia, zawsze myśli 
        jego krążyły tylko wokół 
        chleba, zawsze miał ponurą 
        gębę, a w duszy nienawiść.
          - Artysta! - wykrzyknął 
        Myćko. - Jak to szło? "nam 
        strzelać nie tego_śmego..." 
        Kurwa, nie pamiętam!
          Jak lekko wyskoczyło mu to 
        z ust! Ja wciąż jeszcze męczę 
        się, kiedy mam kląć.
          - Wyglądasz, jakbyś już 
        miał trzydziestkę na karku - 
        powiedział Myćko.
          - Za to tyś się upasł.
          - Nie powodzi mi się źle - 
        chwalił się MyćKo. - Chłopcy 
        mogą powiedzieć.
          - A co robisz?
          - Biorę.
          - Bierzesz? - Bożek nie 
        zrozumiał.
          - Capcarap. Byle prędko.
          - A oni?
          - MOi ludzie.
          Powiedział to z dumą. 
        Przywódca, to się czuło.
          - Wiesz, ile mam 
        zaoszczędzone? - chwalił się 
        Myćko. - Sześćset rubli. - 
        Poklepał się po brzuchu. - Tu 
        je mam, w pasie, cała 
        harmonia. Ja nie przepadnę. A 
        ty co? Bierzesz?
          Bożek pomyślał, zanim 
        odpowiedział:
          - Jeszcze nie.
          - Wyglądasz jak śmierć.
          - Trochę się zniszczyłem - 
        przyznał Bożek. - Czternaście 
        dni jazdy jakby nie było. 
        Wszystko na to poszło. Dobrze, 
        że we dwóch, jest tu ze mną 
        kolega z wojska. Mieliśmy 
        wstąpić do Andersa, ale nie 
        chcą nas przyjąć. Mówią: 
        "Idźcie do bolszewików". 
        Rosjanie mówią: "Idźcie do 
        Polaków". Dokumentów nie mamy, 
        tego się najbardziej czepiają. 
        Papierków.
          - Ja mam w dupie Polaków i 






        Rosjan - chełpił się Myćko. - 
        Biorę u wszystkich. U mnie 
        różnicy nie ma: każdy dobry. U 
        mnie jest internacjonał! 
        Bumażki ne treba, usi riwni. 
        Rób to samo!
          - Chyba nie potrafię.
          - Potrafisz. Każdy głupi 
        potrafi. Wezmę cię do siebie, 
        znaj przyjaciela. Ze mną nie 
        przepadniesz.
          - A co z milicją?
          - Co oni nam poradzą? Jak 
        złapią, to dają w mordę, a 
        potem puszczają. Co mają z 
        nami robić - karmić? Już ze 
        trzy razy oberwałem. No to 
        co? Jakoś żyję. Nie szklanka - 
        nie stłucze się. Niedługo 
        kupię sobie buty z 
        cholewkami!... To jak ty?
          - Nie jestem sam. Mam 
        partnera.
          - Do czorta z koleżką - 
        powiedział Myćko. - Nie znam 
        go. Ciebie znam, to co innego. 
        - Podrapał się w wystrzyżoną 
        czaszkę. - Ale jak to twój 
        partner, to weźMiemy i jego.
          Będzie ząb za ząb - 
        pomyślał Bożek. - Bardzo 
        dobrze. Jak społeczeństwo 
        mnie, tak ja społeczeństwu. 
        Moralność! Etyka! Gwizdać. 
        Wymyślili to syci. Najpierw 
        się nakradli, a potem 
        wymyślili, że nie wolno. Już 
        wiem, już ich rozgryzłem. 
        Etyka. Moralność. Zdechnę z 
        tym w jakimś aryku.
          Tamtych pięciu 
        przypatrywało mu się uważnie, 
        czekali z napięciem jego 
        decyzji, która dotyczyła także 
        ich.
          - Dziękuję ci, Myćko - 
        powiedział Bożek. - Jesteś 
        dobry chłop.
          - Łapa? 
          - Nie.
          - Jak "nie"?
          Przecież miał powiedzieć 
        "tak"! Na pewno chciał 
        powiedzieć "Tak"!
          - Nie mogę z tobą pracować 






        - tłumaczył Bożek jąkając się. 
        - Ja... mam inne plany. Muszę 
        się zgłosić do komendy.
          Tamten był wyraźNie 
        dotknięty.
          - Jak chcesz. - Potem 
        westchnął: - Ja wiem, tobie to 
        nie odpowiada. Ty jesteś 
        artysta. Ale artysta też coś 
        musi opchnąć, tak czy 
        nie? Wyglądasz na trzy dychy z 
        kawałkiem...
          Ten z odwiniętą wargą, 
        śniady i skośnooki, powiedział 
        łamanym rosyjskim językiem:
          - MOżem drug nakormić, a?
          Myćko rozpromienił się.
          - Aha! Do roboty, 
        łachudry!
          Rozbiegli się między 
        straganami. Szef i Bogdan 
        usiedli w cieniu drzewa. Myćko 
        poradził Bożkowi spanie w 
        wagonach na bocznicy, tam 
        chronią się w nocy wszyscy 
        włóczędzy. Tylko należy 
        zachowywać się cicho, obcych 
        nie lubią, można oberwać 
        nożem. Potem siedzieli 
        milcząc. Nie czekali długo. 
        Sypnęły się im na kolana 
        placki, pierożki, rodzynki, 
        suszony uriuk.
          - Lekka robota - pochwalił 
        Bogdan.
          Zazdrość go piekła. Nigdy 
        się na coś takiego nie 
        zdobędzie! Przeszłość jednak 
        istniała: cały ten balast 
        wychowania, ideałów, mrzonek, 
        marzeń, subtelności, tęsknot.
          - Jedz, jedz - zachęcał go 
        Myćko.
          Jadł z trudem. Tamci 
        otoczyli go i patrzyli mu na 
        usta, zadowoleni ze swego 
        wyczynu. Sycili dusze własną 
        uczynnością i dobrocią.
          Schował placki do 
        kieszeni.
          - Dla koleżki.
          Wstał. Ściskał im 
        wszystkim ręce. Najdłużej temu 
        z obandażowaną głową: dostało 
        mu się widać solidnie.






          Myćko znów przemówił:
          - Ty, bracie, nie dawaj 
        się - mówił. - Ty jesteś 
        artysta. Masz prawo żyć.
          - Wszyscy mamy prawo. Całą 
        kupę praw. No, złam kark.
          - Ni puchu, ni pierza - 
        odwzajemnił się Myćko.
          - Wiesz co? - powiedział 
        nagle Bogdan. - Powinieneś się 
        umyć.
          - Po co? Tak cieplej.
          - Mylisz się: pory muszą 
        oddychać.
          - Coś ty... Nie breszysz?
          - Słowo. Umyj się. 
        Zobaczysz, przyjemniej ci 
        będzie.
          Myćko roześmiał się 
        dobrodusznie:
          - Ech, artysta, artysta.
          Odwrócił się i szerokim 
        gestem ramienia objął Uzbeka z 
        odwiniętą wargą. Odchodząc 
        śmiał się wciąż, inni też 
        wydawali z siebie jakieś 
        dźwięKi, które można było 
        przyjąć za śmiech.
        
            3
        
          Henryk przybiegł z 
        papierosem w zębach, z oczyma 
        zaszłymi mgłą. Oddychał 
        szybko.
          - Jadłeś - powiedział 
        Bogdan. Brzmiało to jak 
        oskarżenie. Wskazującym palcem 
        dotknął piersi Henryka. - 
        Jadłeś czy nie?
          - Tak.
          - Wszystko zjadłeś?
          - Wszystko - przyznał z 
        pokorą Henryk. - Dwa pierożki.
          Powinienem go wyrżnąć w 
        mordę - myślał Bogdan. Objada 
        mnie, miałbym masę pieniędzy 
        jeszcze, gdyby nie on, fufajkę, 
        bluzę, kilo kaszy, wszystko 
        sprzedałem, a kiedy on sam ma 
        piątaka, od razu wydaje na 
        siebie.
          - KUpiłeś tytoń - oskarżał 
        dalej Bogdan.
          - Nie, dostałem od niego 






        na kilka skrętów.
          - Od kogo?
          - Jakiś gość z Polski. 
        Miał dwie walizki. Prosił, 
        żeby mu je ponieść. Szedł za 
        mną krok w krok, łobuz, oka ze 
        mnie nie spuszczał. Gdybyśmy 
        mieli dziesiątą część tego, co 
        było w tych walizkach, 
        moglibyśmy się nie martwić. 
        Mało płuc z siebie nie 
        wyplułem. Potem zjadłem dwa 
        pierożki. Zupełnie ich nie 
        czuję. Rozjątrzyły mnie tylko.
          Bogdan wyjął z kieszeni 
        placek.
          - Masz.
          Tamten spytał:
          - Cały dla mnie?
          - Cały - powiedział 
        Bogdan. - Spotkałem znajomego 
        Ukraińca. Ma bandę. Ściągają 
        ze straganów. Mówi, że 
        zaoszczędził sześćset rubli i 
        kupi sobie buty. Policzki jak 
        dynia.
          Henryk w milczeniu dojadał 
        placek.
          - Pytał, czy nie chcemy u 
        niego pracować - dodał Bogdan.
          Henryk wytarł usta. Wciąż 
        jeszcze się nie odzywał.
          - Powiedziałem, że nie - 
        ciągnął Bogdan. - Nie wiem 
        dlaczego. Bo przecież nie ze 
        strachu. Nie wiem. Kiedyś 
        wrócimy do Warszawy, trzeba 
        będzie ludziom się pokazać. 
        Jednym słowem - nie.
          Henryk:
          - Ty, Bożek, nikomu w 
        twarz nie naplujesz. 
        Zapamiętaj sobie, co ci 
        powiedziałem. Zapisz to sobie 
        w swoim notesie, bo to 
        ważniejsze od wszystkiego, co 
        tam ładujesz. Zginiesz marnie. 
        - Westchnął i dodał: - I ja z 
        tobą.
          Postanowili udać się 
        rannym pociągiem do 
        Taszkientu. Najważniejsze to 
        tak się urządzić, żeby 
        dostawać osiemset gramów 
        chleba dziennie. Zgłoszą się 






        do komendy garnizonu. Trzeba 
        to będzie zrobić mądrze, żeby 
        uniknąć oskarżenia o dezercję, 
        bo przecież po to, żeby 
        przyspieszyć dotarcie do armii 
        Andersa, musieli nawiać z 
        batalionu pracy przy Armii 
        Czerwonej, kluczyli tak znad 
        Wołgi, ze Stalingradu, aż teraz 
        czeka ich niesławny powrót do 
        jakiegoś innego batalionu 
        pracy (oby tylko się udało), a 
        przy najmniejszej 
        nieostrożności - sąd polowy.
          Wszystko jedno. Mieli już 
        dosyć samodzielności. Do 
        diabła ze swobodą! tęsknili do 
        pobudki, do porannego apelu, 
        do czujnego oka szefa. Niech 
        zjawi się rozkazodawca, niech 
        musztruje i wrzeszczy - i 
        niech trzy razy dziennie 
        prowadzi do kuchni.
          - Tego nam żałować nie 
        będą - upierał się Bożek. - 
        Łopaty i ośmiuset gramów 
        chleba tu nie żałują.
          Wieczorem zrobili tak, jak 
        radził Myćko: wkradli się do 
        wagonów stojących na bocznym 
        torze. Wewnątrz było czarno i 
        cuchnęło. Bractwo wypuszczało 
        gazy głośno i z oczywistą 
        satysfakcją. Ułożyli się na 
        waleta na górnej półce. 
        Wszystko robili w milczeniu, 
        słyszeli tylko własne, pełne 
        napięcia oddechy. Przez chwilę 
        wiercili się na twardej półce, 
        zanim zamarli w bezruchu. 
        Napłynął sen, marzenie o 
        butach, kaszy i czystej, 
        wydezynfekowanej koszuli. 
        Korowód kwiatów, słodycz 
        konfitur i gęstego snu. Pomruk 
        i wybuch bomby. Ktoś krzyczał. 
        Coś błysnęło w mroku, musiał 
        to być nóż. Potem rozległy się 
        dwa suche uderzenia pięśCi. 
        Bogdan wstrzymał oddech. Czuł 
        na udzie kurczowo zaciśnięte 
        palce wystraszonego Henryka. 
        Milczeć. Jeśli spostrzegą, że 
        jest tu jakiś obcy, wykończą 
        go natychmiast.






          Krzyk ustał. Z dołu 
        donosiło się czyjeś 
        pochlipywanie. Na sąsiedniej 
        półce ktoś zgrzytał zębami 
        przez sen. Bogdan leżał z 
        otwartymi oczyma. Zaraz 
        zaśnie. Sen jest tym 
        rzeczywistym rozdziałem życia. 
        Freud byłby z nami bezradny - 
        pomyślał. Żadnych stłumień 
        nienawiści do ojca, pociągu do 
        matki - gówno! We śnie nie ma 
        wojny, jest Warszawa, 
        mieszkanie na trzecim piętrze 
        i służąca Celina, która 
        jeszcze nie odeszła do Mańka. 
        Z ilu jaj jajecznica? Z 
        trzech, czterech, pięCiu. Jak 
        to żrą - mruczy Celina - jakby 
        trzy lata chleba nie widziały.
          Wszystko, co przeżywa na 
        jawie, jest straszliwym 
        nieporozumieniem, a może 
        spiskiem Opatrzności. Tak, to 
        Opatrzność przeprowadza go 
        przez różne próby i 
        cierpienia, żeby pogłębił 
        swoją sztukę, żeby potrafił 
        odróżnić dobro od zła, wielkie 
        od małego, prawdę od 
        nieprawdy. Napluje im wszystkim w twarz - wszystkim tym 
        gadułom, pięKnoduchom, 
        kurwiarzom. Podobno Hitler 
        lubi się powoływać na 
        Opatrzność. Wobec tego niech 
        będzie przeklęta Opatrzność, 
        która ma takiego oblubieńca. 
        Ale kiedyś wszystko się 
        odwróci! Skończy się 
        idiotyczna gra w nędzę. 
        Przyjdzie ktoś, w czyjej mocy 
        będzie rzec: "Dosyć tego. Dość 
        się nacierpiałeś, Bogdanie 
        Bergen. Myślisz, że myśmy tego 
        nie widzieli? Widzieliśmy. 
        Chcieliśmy zobaczyć, jak sobie 
        z tym dasz radę. Zuch z 
        ciebie! A teraz zaczynamy 
        prawdziwe życie".
          Przymknął oczy. Wciągnął 
        zsuwający się z półki płaszcz. 
        Zapadał w ciepło jak w głęboki 
        rodzinny fotel.
          Głos, który go obudził, 
        nie był krzykiem. Raczej 






        rozbrzmiewał jak natrętny 
        szept, ale za to tuż nad 
        uchem. Bożek usiadł gwałtownie 
        na półce. Wołają go. Ktoś po 
        niego przyszedł - ale kto. To 
        nie był szept. Za oknem wagonu 
        wołano po polsku, wołała 
        kobieta:
          - Czy są tu jacyś Polacy?
          Odczekała i po chwili 
        znowu:
          - Czy są tu jacyś Polacy?
          KObieta! Polka! Przyszła 
        po nas, chodźmy, to jasnowłosa 
        dziewczyna o czystych oczach, 
        wzywa nas. Znów poczuł na 
        swoim udzie zaciśnięte palce 
        Henryka. Te palce ostrzegały: 
        milcz, milcz. Bogdan szepnął:
          - Heniek, to po nas.
          - Tsss...
          - Mówię ci: to po nas. Od 
        Andersiaków. Nie mogą 
        pozwolić, żeby Polacy spali 
        razem z szumowinami.
          Cicho.
          - Czy są tu jacyś Polacy? 
        - wołała kobieta za oknem.
          - Jebi twoju mat'! - 
        zaklął rozbudzony włóczęga.
          - Henryk, to po nas - 
        powtarzał Bożek. - Nocna akcja. 
        Wezmą nas do namiotów.
          - Zwariował.
          - Do namiotów, przekonasz 
        się.
          - Czy są tu jacyś Polacy? 
        - upierała się Polka za oknem.
          - Och, zarezać babę! - 
        zawołał ktoś z dołu.
          - Ja idę - zdecydował 
        nagle Bożek.
          - Nie ruszaj się - 
        ostrzegał Henryk. - Oberwiesz 
        majchrem.
          - Idę! - krzyknął Bożek - 
        idziemy!
          W wagonie zakotłowało.
          - Polaki! Szpiony!
          Ktoś zaświecił zapałkę. 
        Bogdan dostrzegł różową, 
        żylastą ręKę uzbrojoną w nóż. 
        Skoczył w dół wprost na tę 
        rękę, po drodze zawadził nogą 
        o czyjeś plecy. W milczeniu, 






        waląc po niewidocznych 
        czaszkach, przebijał się przez 
        wąski korytarzyk do przodu.
          Nareszcie drzwi. Świeże, 
        chłodne powietrze chlusnęło mu 
        w twarz. Raczej stoczył się, 
        niż zeskoczył na żwir.
          - RAtujcie! - krzyczała 
        Polka.
          Henryk był już obok. 
        Pobiegli w kierunku 
        zduszonego głosu kobiety. Nie 
        było jej widać, trzej 
        obszarpańcy zwalili się na nią 
        sapiąc i młócąc pięściami. 
        Rzucił się ku nim krzycząc: 
        "Józek! Antek! Z tyłu! Lej!" 
        Tamci zerwali się do obrony. 
        Podczas gdy rozglądali się 
        dokoła, usiłując odróżnić w 
        ciemności kogoś poza Bożkiem i 
        Henrykiem, kobieta pełzła na 
        czworakach w stronę nasypu. 
        Wdrapała się na niego i 
        stanęła wyprostowana, ciemna i 
        płaska na szarym tle nieba jak 
        strzelecka makieta. 
        Napastnikom nie chciało się za 
        nią biec, zasapali się w 
        szamotaniu, wracali leniwie do 
        wagonu.
          - Ani piersi, ani tyłka - 
        odezwał się jeden z nich 
        lekceważąco.
          - Kwaśne winogrona, co? - 
        zadrwił Bogdan.
          - A ty jak milicjant: sam 
        nie ugryzę i drugiemu nie dam.
          - Weźmy się za nią razem - 
        zaproponował inny. - Dostanie 
        się i tobie. - Kiedy Bogdan 
        nie odpowiedział, tamten 
        splunął: - Żal ci dziury?
          Spoliczkował mnie - 
        pomyślał Bożek. - Ktoś już tak 
        mówił o dziewczynach - 
        przypominał sobie - ktoś w 
        szkole mówił tak, bo nie 
        chciał się przyznać, że 
        czołgał się przed nimi na 
        klęczkach, ukrywał swój 
        podziw, to było abstrakcyjne 
        gadanie, nieszkodliwy 
        ślinotok. Wszystko wtedy było 
        pięKne, myślał, wszystko 






        romantyczne, nawet dziwki na 
        Nowolipiu i różowe firanki w 
        oknach burdelu.
          Kobieta czekała na nich za 
        usypiskiem żużlu. Miała na 
        sobie podartą spódnicę, męską 
        bluzę, a na niej żakiet z 
        worka. Była młoda, szczupła, 
        jeden policzek miała 
        przybrudzony, włosy krótko 
        obcięte, czy też nie odrosły 
        jeszcze po tyfusie. W 
        ciemności można było dostrzec, 
        jak lśnią w popłochu jej oczy.
          - DzięKuję panom za pomoc 
        - powiedziała drewnianym 
        głosem. W górnej szczęce 
        brakowało jej dwóch zębów z 
        prawej strony.
          - Miała pani niezłą 
        przygodę - zauważył Bożek.
          - Och, nie pierwszy raz. 
        Mężczyźni są na mnie cięci.
          Wydało mu się, że 
        dosłyszał w jej głosie 
        przechwałkę. Powiedział:
          - To rzezimieszki.
          - Tak - przyznała. - Im 
        tylko "daj", a potem jeszcze 
        oberwiesz po mordzie.
          Bogdan szurnął nogą po 
        żużlu. Zachrypiało mięKko, 
        intymnie.
          - Dokąd nas pani 
        zaprowadzi? - spytał.
          - Czy ja wiem? Gdzie pies 
        ma dom.
          - To pani nie jest z 
        Armii?
          - Pan widzi przecież.
          Spojrzał na kurtkę z worka 
        i potwierdził:
          - Widzę.
          Henryk sapał. Jego grube 
        wargi były teraz baredziej 
        opuchnięte niż zawsze. Zapiał 
        swoim zwykłym trochę wysokim 
        głosem:
          - To po co pani wołała 
        Polaków, co? Wiedziała pani 
        przecież, że to się źle 
        skończy.
          - Nie mam gdzie spać - 
        tłumaczyła. - I bałam się. 
        Sama to się zawsze boję. 






        Postanowiłam poszukać kogoś z 
        ojczyzny, z naszej wspólnej 
        ojczyzny.
          Kiedy drugi raz powtórzyła 
        słowo "ojczyzna", dostała 
        uderzenie w twarz. Uderzył 
        Henryk. Spojrzała na niego - 
        bardziej zdumiona niż 
        zalękniona. Ale na tym się nie 
        skończyło. Henryk uderzył ją 
        jeszcze dwa razy i za każdym 
        razem wydobyłwał mu się z płuc 
        poświst, jakby drzewo rąbał. 
        Potem pchnął ją w pierś, aż 
        usiadła na usypisku. Wciąż 
        spoglądała na niego w 
        zdumieniu. Nie płakała.
          - Czego mnie bijesz? - 
        spytała. - Przecież byłam 
        sama. Bałam się.
          Henryk powoli schodził z 
        hałdy. Usiadł u podnóża i 
        zaczął szukać nerwowo po 
        kieszeniach. Potem przypomniał 
        sobie, że nie ma nic do 
        palenia i przerwał szukanie. 
        Siedział odwrócony do nich 
        plecami.
          Bogdan przysunął się do 
        kobiety. Przez chwilę milczał. 
        Chciał jej powiedzieć: "Ty 
        ścierko. Ty zła, lekkomyślna 
        dziwko". Słowa nie 
        przechodziły mu przez usta. To 
        była kobieta - kobieta z 
        Polski. Pani usiądzie, całuję 
        rączki, panie mają 
        pierwszeństwo, panie są takie 
        delikatne, przy paniach nie 
        można. Jak ona powiedziała? 
        "Nasza wspólna ojczyzna".
          - Myśleliśmy, że pani jest 
        z komendy placu - powiedział 
        głucho.
          - To nie moja wina.
          - Myśleliśmy, że przysłano 
        panią po nas.
          Tym razem nie odezwała 
        się.
          - Myśleliśmy, że nas 
        wzywają. Że pójdziemy do 
        namiotów i wszystko się 
        skończy. Kiedyś to się musi 
        przecież skończyć. Myśleliśmy, 
        że to już.






          - Pan mi nigdy nie 
        wybaczy - zrozumiała nagle.
          - Sobie nie wybaczę!
          Zeszła z nasypu, dotknęła 
        pleców Henryka.
          - Ty, rozchmurz się. Jak 
        się nazywasz?
          - Heniek.
          - MOżesz mi mówić Stasia. 
        - Pogładziła go po włosach. - 
        Nie mam do ciebie żalu. Ty 
        jesteś lepszy od tamtego. On 
        jest kawał sukinsyna. 
        Pamiętliwy. Takich to ja nie 
        lubię.
          Henryk wziął ją za rękę.
          - Chodźmy.
          Poszli nad rzekę, w to 
        samo miejsce, gdzie Bożek i 
        Henryk leżeli dziś rano. 
        KObieta opowiadała o sobie. Z 
        tajgi przyjechała do 
        Taszkientu. Chciała wstąpić do 
        wojska, ale zachorowała na 
        tyfus. Teraz już za późno, 
        nie przyjmują, kontyngent 
        wyczerpany. Nie ma znajomości. 
        Nie jest aż taka ładna, żeby 
        dostać u swoich posadę przez 
        łóżko. Są już takie, co 
        zdążyły się elegancko ubrać i 
        nawet mają biżuterię. Brylanty 
        znowu modne, czy panowie o tym 
        wiedzą? W Iranie najlepiej idą 
        brylanty i złoto, rubli lepiej 
        się pozbyć w Środkowej Azji. 
        Te dziwki stworzyły tu sobie 
        małą Krynicę, małe Zakopane. 
        Grają w brydża, piją whisky, 
        jadają wytwornie. Oficerom 
        bardziej podobają się takie 
        wytworne. Przez sentyment i 
        patriotyzm, przypominają im 
        warszawskie lokale, a poza tym 
        lepiej pachną i nie mają wszy.
          Leżeli na rozpostartym 
        szynelu Bogdana. Przykryli się 
        jej kurtką i waciakiem 
        Henryka. Dziewczyna gładziła 
        Henryka po czuprynie.
          - Nie bij mnie więcej - 
        szepnęła.
          Nachyliła się i pocałowała 
        go w czoło. Potem przytuliła 
        się do niego z westchnieniem.






          - Chodźcie do mnie - 
        powiedziała. - Co sobie mamy 
        żałować.
          Henryk objął ją i nakrył 
        jej usta swoimi mięsistymi 
        wargami.
          Bogdan powoli schodził ku 
        rzece. Przepływała ciemna i 
        gęsta jak smoła. Stał 
        słuchając bełkotu nurtu i 
        zachwyconego rzężenia tamtych 
        dwojga.
          Usiłował sobie wyobrazić, 
        co Henryk czuje. Kiedyś i on 
        tego zazna. Mam kamienną 
        wyobraźnię. Jak z lodu. Coś 
        musiało się we mnie zmienić. 
        Zdaje się, że byłem kiedyś 
        gorącym, spragnionym miłości 
        chłopakiem. Zdaje się...
          - Bożek - usłyszał jej 
        niski głos.
          Wzywała! Szedł do niej 
        pusty i obojętny. Czekała na 
        niego z podwiniętą do brzucha 
        spódnicą i rozpiętą bluzą. W 
        ciemności połyskiwały jej 
        chude, białe uda. Wyciągnęła 
        do niego ręce.
          Henryk leżał obok 
        oddychając ciężko, z oczyma 
        utkwionymi w granatowoszare 
        niebo, na którym zaczęły się 
        pojawiać spoza chmur gwiazdy.
          - Bożek - powtórzyła 
        miękko.
          Usiadł obok niej i spytał:
          - No i jak?
          - Fajnie - odpowiedziała i 
        zaśmiała się.
          - To dobrze - powiedział 
        Bożek. - To klawo.
          - On jest majster. Ruskie 
        tak nie potrafią.
          - Zaraz świta - mruknął 
        Bożek.
          - E, jeszcze trochę czasu 
        jest.
          - Spać ci się nie chce? - 
        spytał.
          Henryk uniósł głowę i 
        zaraz znowu ją opuścił.
          - Chce mi się - przyznała. 
        - Nie czuję nóg.
          - To śpij.






          Dziewczyna opuśCiła 
        spódnicę i zaczęła zapinać 
        guziki bluzy. Potem przytuliła 
        się do Henryka.
          - Dobranoc - mruknęła.
          Bogdan siedział objąwszy 
        rękami kolana. W górze 
        błyszczały gwiazdy. Tam jest 
        północ, a tam, na lewo od 
        Polarnej  - Warszawa. Od kilku 
        lat zawsze patrząc w gwiazdy 
        odszukiwał kierunek na 
        Warszawę. Mogłem mieć kobietę 
        - pomyślał - mięKkie aksamitne 
        ciało - nogi, brzuch, pośladki 
        i tamto, czego jeszcze nie 
        znam - i zrezygnowałem. Nie 
        żałował tego i to wydało mu 
        się najgorsze. Ciągle z czegoś 
        rezygnuje. Idiota.
          - Czy myślisz, że miłość 
        jest wymysłem? - odezwał się.
          Nie chciało jej się 
        odpowiadać.
          - Kiedyś ludzie przecież 
        się kochali - mówił. - Ja sam 
        też, jestem pewny. Znałem 
        kilka cudownych dziewczyn. I 
        jeszcze poznam. Jedną - ale za 
        to jaką! Myślisz, że to 
        niemożliwe?
          Milczała.
          Powiedział:
          - Aha, nie odpowiadasz, 
        zatkało cię!
          Usłyszał jej równy oddech. 
        Spała przytuliwszy policzek do 
        brudnej kufajki z lekka 
        pochrapującego Henryka.
        
            Rozdział II
        
            1
        
          Pociąg wlókł się całą noc 
        z odległego o sto kilometrów 
        Taszkientu. Czołgał się po nie 
        okrzepłym jeszcze nasypie jak 
        ślimak. Byłoby to 
        beznadziejne, gdyby nie kartka 
        papieru w kieszeni: 
        skierowanie z komendy 
        taszkienckiej do batalionu 
        pracy w okolicy Angrenu. KIedy 
        o świcie zeszli odrętwiali z 






        pociągu, zobaczyli gliniastą 
        pustynię pokrytą szronem. Po 
        lewej stronie toru znajdowała 
        się kolonia szarych namiotów. 
        Wychodzili z nich mężczyźni i 
        oddawali mocz patrząc gdzieś 
        przed siebie, najczęściej w 
        stronę tych dwóch nowych. 
        Potem skurczeni biegli do 
        aryku myć się. Niektórzy bez 
        mycia szli od razu do magazynu 
        fasować chleb. Nie wyglądali 
        lepiej niż Henryk i Bożek.
          Bogdan omotał nogi 
        ciemnymi onucami, założył 
        swoje dziurawe trzewiki i 
        przewiązał je sznurkiem. Chyba 
        tak wygląda lepiej niż na 
        bosaka. Henryk polazł do ludzi 
        zasięgnąć języka i przyjrzeć 
        się, jak wygląda tutejszy 
        chleb. Wrócił podniecony. 
        Ruszał nerwowo wargami i oczy 
        mu latały bardziej niż 
        zazwyczaj.
          - Biały chleb! - 
        wykrzyknął. - Bardzo lekki. 
        Osiemdziesiąt deka to taka 
        porcja - rozstawił szeroko 
        ręce. - Zdaje się, żeśmy 
        dobrze trafili.
          - Żeby nas tylko przyjęli.
          - Nie bój się, przyjmą. 
        Łopaty i porcji chleba ci nie 
        pożałują. Sam mówiłeś.
          - Gdyby nas mieli odesłać, 
        to nie wiem, co zrobimy.
          - Nie odeślą, dadzą chleb. 
        Szkoda, żeś nie widział: takie 
        białe bochny. Powiedzieli, że 
        będzie z nami gadał major 
        Borysow, naczelnik. Mówią, że 
        to fajny gość. Gębę ma, mówią, 
        niewyparzoną jak Iwan ze wsi. 
        Powiem mu, że jestem 
        kucharzem.
          - Ty?
          - Dlaczego nie? Chcę 
        pracować w kuchni i mieć pełny 
        brzuch. Nie lubię łopaty.
          - Ale przecież nie jesteś 
        kucharzem.
          - No to co, że nie jestem? 
        Powiem mu, że skończyłem szkołę 
        kulinarną w Mariupolu. 






        Pracowałem tam w fabryce 
        konserw, trochę to podobne, nie? 
        Kotletów mielonych tu się nie 
        robi, pierogów też nie. Ty w 
        razie czego poświadczysz, 
        pamiętaj. Niech no tylko dostanę 
        się do kuchni, to i ty sobie 
        podjesz. Podtuczymy się trochę i 
        pryśniemy.
          Znowu pcha mnie w jakieś 
        awantury - pomyślał Bożek. 
        Znowu ciągnie go na tułaczkę.
          - Pryśniemy, Bożek. Żeby 
        tylko wystarać się dla ciebie 
        o jakieś buty. Pojedziemy do 
        Ałma Aty. Stasia mówiła, że 
        jedzie tam się urządzić i 
        żebym do niej przyjechał. Nie 
        myśl, że to taka pierwsza 
        lepsza.
          - Ja nie chcę pryskać.
          - Dlaczego nie? Co cię tu 
        trzyma? Łopata?
          - Chleb. Osiemset gramów 
        chleba.
          - Będziesz go miał. Nie 
        myślisz chyba do końca życia 
        machać łopatą? Nie nadajesz 
        się do tego.
          - Nadaję się. Do 
        wszystkiego się nadaję. Jak 
        wrócę do Polski, to mogę być 
        kopaczem. Nawet do końca 
        życia!
          Henryk śmiał się 
        ironicznie.
          - Mogę robić cokolwiek - 
        upierał się Bożek. Wszystko, 
        co robił Maniek, pomyślał, ten 
        od Celiny - nie, nie wszystko, 
        bo on umiał jeszcze 
        szantażować. Cokolwiek, z 
        czego da się wyżyć. Dużo nie 
        chcę. - Zastanawiał się, czego 
        mu potrzeba do spokojnego 
        życia. Wyliczał: - Pokoik, 
        kilo chleba, kawałek mięsa, 
        trochę cukru, książka, raz na 
        tydzień kino i żeby było 
        ciepło.
          - A kobieta?
          - Mówiłem, ale wyście 
        spali. Będzie. Ale taka, żeby 
        na dobre i na złe.
          Henryk nachylił się nad 






        nim, poruszył grubymi wargami.
          - Widzisz, ja już mam taką 
        dziewczynę. Ty myślisz, że to 
        dziwka, bo chciała ci dać. Ale 
        ja ci mówię, że to świetna 
        dziewczyna. Przyrzekliśmy 
        sobie spotkać się w Ałma Acie. 
        Jak myślisz?
          - Nie wiem. Najpierw chcę 
        się najeść tego białego 
        chleba. Potem zobaczymy.
          Zaprowadzono ich do 
        Borysowa. Był to wysoki, 
        szerokoplecy mężczyzna w 
        mundurze majora, szpakowaty, o 
        grubym nosie i z workami pod 
        żółtymi oczyma. KIedy mówił, 
        policzki przecinały mu 
        głębokie bruzdy. Przyjął ich 
        przed namiotem, do którego 
        prowadziły drewniane stopnie z 
        poręczami, tworzące coś w 
        rodzaju ganku.
          Major obejrzał ich 
        krytycznie, westchnął z 
        wyraźną niechęcią i wyciągnął 
        rękę:
          - Skierowanie?
          Henryk podał mu papierek. 
        Major przebiegł go wzrokiem i 
        zwinął w trąbką.
          - Razem jesteście?
          - Razem.
          - No to jazda z powrotem - 
        oddał skierowanie Henrykowi.
          - Co?
          - Słyszycie dobrze: 
        wracajcie do Taszkientu. Nie 
        potrzebuję was.
          Nie dostaniemy chleba! - 
        zrozumiał Bogdan.
          - Jechaliśmy tu całą noc - 
        powiedział drżącym głosem. - 
        Skierowała nas tu komenda.
          - No i co z tego, że 
        skierowała? Potrzebuję 
        robotników, a nie obdartusów. 
        Mówiłem im sto razy, że tu nie 
        przytułek dla bosych.
          Chłopcy milczeli.
          - Gadaliście już pewnie z 
        ludźmi? - spytał major. - Tak? 
        Wieszali na mnie psy, prawda?
          - Nie - zaprzeczył Henryk. 
        - Przeciwnie.






          - Mówili, że jestem fajny 
        chłop, tak?
          - Właśnie.
          - Stale te same brednie! - 
        żachnął się Borysow. - Nie 
        jestem fajny chłop. Nie ma tu 
        fajnych chłopów, ja ci to 
        mówię! Co umiesz? - spytał 
        Bożka.
          - Umiem pracować.
          Borysow zaśmiał się prawie 
        bezgłośnie, wypuścił tylko 
        kilkakrotnie nosem powietrze.
          - "Pracować". Ty! Gadaj to 
        swojej babci! Ja ci powiem, co 
        ty umiesz. Ty po łacinie 
        czytasz, prawda? Czytałeś 
        rzymskich poetów w oryginale. 
        Może się mylę?
          - Nie, pan się nie myli.
          Borysow zwrócił się do 
        Henryka:
          - Ty możesz zostać. A ty - 
        do Bożka - zabieraj się! Jedź 
        do Taszkientu i powiedz, żeby 
        ci dali buty. Ja tu butów nie 
        mam.
          Bożek spojrzał na swoje 
        nogi. Miał rację, major 
        przeklęty. Na przemarzniętej 
        glinie nie można pracować w 
        szmatach. Szepnął:
          - Jechaliśmy całą noc.
          - I pewnie jesteście 
        głodni? Nie dam chleba! Nie 
        mam. Nie jesteście u mnie 
        zaprowiantowani. Nie okradnę 
        swoich ludzi dla dwóch 
        nieznajomych oberwańców z 
        Polski. - Znów zwrócił się do 
        Henryka: - Mówiłem: ty możesz 
        zostać.
          Henryk bąknął:
          - Jeśli zostaniemy, to 
        obaj.
          - Coś powiedział?
          - Pan słyszał.
          - Słyszałem. - Major 
        wzruszył ramionami. - No, to 
        zabierajcie się do diabła. 
        Obaj!
          Miał wściekłą minę.
          - No? - ponaglał. - 
        Odmeldować się!
          Bożek nie ruszył się z 






        miejsca. Major opuścił wzrok, 
        przypatrywał się ziemistym 
        onucom, wyzierającym z 
        otwartych trzewików Bożka.
          - Ja ci z góry mogę 
        powiedzieć, co ty mi 
        zaśpiewasz, jeśli zostaniesz - 
        podjął spokojniejszym tonem. - 
        Nie jesteś u mnie pierwszy, 
        miałem już takich cwaniaków na 
        kopy. Popracujesz trzy dni w 
        tych szmatkach, a potem 
        powiesz, że nie możesz iść do 
        roboty, bo jesteś bosy. Czyja 
        prawda? Twoja! Będziesz sobie 
        siedział w namiocie i fasował 
        chleb. Mam tu już takich.
          - Buty można naprawić - 
        zauważył Bożek ostrożnie.
          - Naprawić? Czym? - major 
        przyłożył dłoń do rozporka. 
        Tym?
          Trzej mężczyźNi stali 
        milcząc. To już był koniec. 
        Żadnego ratunku. Nie dostaną 
        kawałka chleba. Trzeba będzie 
        zdechnąć z głodu. Ale zdechnąć 
        można różnie: można z 
        godnością, z fasonem. Grało 
        się przecież kiedyś, grało 
        różne role, Myćko to 
        przedwczoraj przypomniał. 
        Zagrajmy raz jeszcze. Zagrajmy 
        pustogłowego młodzieńca, 
        ubranego jak z igły, z 
        kieszenią pełną forsy. Nie 
        potrzeba mi twojego chleba, 
        twojej łopaty, twojego 
        zakichanego namiotu. Ptak 
        niebieski jestem i muszę 
        uważać, żeby nie poplamić 
        żółtych rękawiczek. Żeby nie 
        pobrudzić gliną lakierków. Nie 
        będę stał na baczność. Stanę 
        swobodnie, leniwie, 
        przechylony na bok (gra się 
        całym ciałem, pamiętaj), jedna 
        ręka wsparta na biodrze, usta 
        ironicznie uśmiechnięte. 
        Monolog:
          - To świetnie. Znakomicie 
        się składa. Jednak z was fajny 
        chłop, towarzyszu majorze. Ale 
        ty, Heniek, jesteś pechowiec. 
        Żal mi cię, stary. Będziesz 






        musiał tyrać na tej cholernej 
        pustyni. Mówiłem ci, że uda mi 
        się jakoś od łopaty wymigać. 
        Cześć, wracam do Taszkientu. 
        Powiem im tam, że major 
        Borysow ma komendę gdzieś. Dla 
        niego rozkazy to lipa. Bo dla 
        mnie rozkazy to też lipa. 
        Dosyć mam tego "baczność 
        padnij". Zacznę życie wolnego 
        człowieka. Coś tak na mnie 
        oczy wytrzeszczył? - spytał 
        zdumionego Henryka.
          Dobrze, choroba, być tak 
        czyściutko ubranym i mieć tyle 
        forsy w kieszeni. Durnie niech 
        śnią swój sen o łopacie. 
        Poświntuszę sobie dziś wieczór 
        nielicho. Ale najpierw zjem 
        kolację. KIlo chleba i cukier.
          Borysow słuchał skupiony 
        monologu Bożka. Nie uśmiechał 
        się, nie wykazywał zdziwienia.
          - Daj skierowanie - 
        powiedział nagle.
          Schował je do kieszeni.
          - Zostańcie. Zrobi się 
        ciepło, podeschnie, to buty 
        nie będą miały znaczenia. 
        Tylko uważaj! Nie jesteś 
        pierwszy ani jedyny, znam się 
        na wszystkich waszych 
        kawałach. ZInatulin!
          Przyskoczył chudy, niski 
        Tatar. Brzydka twarz 
        wykrzywiła się czymś, co miało 
        być skwapliwym uśmiechem. Dwa 
        wystające żółte zęby poruszały 
        się służbiście.
          - Rozkaz, towarzyszu 
        majorze.
          - Bierz ich do swojego 
        namiotu, Zinatulin. Daj im się 
        nażreć, a od jutra - do 
        roboty.
          Zinatulin wysunął zębiska. 
        Małe, podłużne oczka 
        prześwidrowały ich groźNie.
          - U mnie popracujecie jak 
        lalusie!
          - A ty umiesz coś? - spytał 
        Borysow Henryka.
          - Coś umiem, ale nie ma o 
        czym gadać.
          - Też jakaś łacina?






          - Nie, gotowanie. Znam się 
        na tym jak spec. Ukończyłem 
        szkołę kulinarną w Mariupolu.
          - Łże, skurwysyn! - 
        zaopiniował ZInatulin i 
        roześmiał się.
          Borysow potarł wierzchem 
        dłoni usta.
          - Pójdziesz na kuchnię! 
        Idź, łajdaku, na kuchnię. 
        Jeśliś już raz w tamtą stronę 
        spojrzał, to przy łopacie się 
        nie utrzymasz. KUcharz mówił 
        mi, że chce pomocnika. 
        Kulinarz zatracony! No, to 
        świetnie, będziesz rąbał 
        drzewo i mył kotły. Kulinarz! 
        Dziś wieczorem dla wszystkich 
        omlety i befsztyki z 
        garniturem. Potem kompot i po 
        dziwce na czterech.
          - Na sześciu, towarzyszu 
        majorze - rechotał Zinatulin.
          - Bydlę! - zwymyślał go 
        major. - Weź tego zdechlaka i 
        urządź go. Nie pomiataj nim, 
        mordo zakazana, bo to dobry 
        chłopak, zna łacinę. A teraz 
        won! Idę się golić. Muszę 
        nareszcie popatrzeć na jakąś 
        przyzwoitą twarz.
        
            2
        
          LUdzie już wychodzili do 
        pracy, kiedy Zinatulin 
        przyprowadził Bożka do 
        namiotu. Chociaż kurczyli się 
        z zimna, nie mieli zbyt 
        smętnych min. Uderzała raczej 
        ironia, czy nawet pogarda, z 
        jaką traktowali się nawzajem. 
        Wciąż sobie prawili drobne 
        złośliwości. Zinatulin 
        zagdakał szybko jak kwoka:
          - Mamy nowego, panowie 
        arystokraci. Zna łacinę i umie 
        fabrykować bańki mydlane. Jak 
        cię zwali? Bogdan? Jak zwali, 
        tak zwali, byle do pieca nie 
        wsadzali. To są twoi 
        koleżkowie, same łajdaki, 
        złodziejaszki i wrogowie 
        władzy radzieckiej. Będziesz 
        się między nimi czuł jak w 






        domu. Tylko uważaj, żeby ci 
        nie gwizdnęli twoich pięKnych 
        butów. No, bohaterowie, do 
        roboty!
          Został sam w mrocznym 
        namiocie z dyżurnym. Był to 
        czterdziestoletni ponurak, 
        jasnowłosy Rosjanin, o 
        twardych rysach twarzy i 
        zimnym wejrzeniu. Siedział na 
        łóżku i starannie oglądał szwy 
        swetra. Odłożył go i 
        uśmiechnął się z wyższością:
          - Nie ma. Nie ma i nie 
        będzie. A ty masz?
          - Teraz nie.
          - Dezynfekowałeś ubranie?
          - Tak.
          - A koszulę prałeś?
          - Dziś wypiorę.
          - Nie pierz - uprzedził go 
        dyżurny. - Do brudnej i 
        wydezynfekowanej koszuli wszy 
        nie polezą. Na czystą od razu 
        się rzucą. W nocy śpij nago. 
        Dwanaście lat obijam się po 
        więzieniach i obozach - i 
        jeszcze mnie ta metoda nie 
        zawiodła. Bez pudła!
          Wstał z łóżka i wyciągnął 
        do Bożka rękę.
          - Poznajmy się, bracie. 
        Nazywam się Łaboresznych.
          - Bergen.
          - Z polskich?
          Bogdan skinął głową.
          - Europa, bracie! 
        Wyglądasz jak jagniątko, 
        uważaj, żeby cię nie zarżnęli 
        i nie zjedli. Zinatulinowi nie 
        wierz: tutaj łajdaków nie ma. 
        Prócz niego, oczywiście. 
        Wazeliniarz, donosiciel, 
        złodziej, rwacz.
          - A ty czym się 
        zasłużyłeś?
          - Podpaliłem śpichlerz 
        kołchozowy. Zabrali mi konia, 
        Krasotkę, do kolektywnego 
        żłobu, nie wytrzymało moje 
        serce, podłożyłem ogień. Ech, 
        jak płonęło! Było na co 
        popatrzyć. Dostałem karę 
        śmierci. Zamieniono na 
        dożywocie. Rok temu wypuścili 






        - wojna... Mam szczęście: 
        gdyby nie wisiał na mnie 
        wyrok, poszedłbym pod ołowiany 
        deszcz. Jeść tam dają do syta, 
        ale ja wolę mniej i z daleka 
        od tego. Nerwy!...
          Rozejrzał się po namiocie.
          - Łobuzy, nie pościelili 
        sobie. Hahn - (Łaboresznych 
        wymawiał "Gagen") - specjalnie 
        wszystko rozrzuca, żeby 
        dyżurnemu nie zabrakło roboty. 
        A po co mi robić? Od roboty 
        koń zdycha. Lepiej rozmyślać.
          - O Krasotce?
          - Czemu nie? Bez bata 
        szła. Cmokniesz tylko - i w 
        galop.
          - Warto się tak rozczulać 
        nad koniem? - obruszył się 
        Bożek.
          - A nad kim? Nad 
        Zinatulinem?
          Bożek nie odpowiedział. 
        Łaboresznych poprowadził go w 
        głąb namiotu.
          - To będzie twoje łóżko, 
        obok Uszera. On też z waszych, 
        będzie ci raźniej.
          Było to żelazne łóżko z 
        prawdziwym materacem. Bożek 
        siadł na nim, popróbował czy 
        mięKkie, i powiedział:
          - Rozkosz.
          - Tak mówisz?
          - Komfort. KOców nie dają?
          - Pierzynę i poduszki pod 
        sufit - kpił Łaboresznych.
          - Kto to jest ten Uszer?
          - Osobistość legendarna. 
        Mamy go od kilku dni na 
        liście, ale jeszcze się nie 
        zjawił. Jak przyjedzie bez 
        zaświadczenia, pójdzie pod 
        sąd.
          Bożek patrzył przez chwilę 
        na puste łóżko. Dobrze, że go 
        nie ma. Miał po uszy 
        przyjaciół, kompanów, 
        towarzyszy podróży. Chociaż 
        jeden dzień otoczyć się 
        samotnością, być panem siebie.
          - Pójdę do magazynu po 
        chleb - powiedział.
          Przed wyjściem zdjął z nóg 






        wierzchy obuwia. Słońce wzbiło 
        się wysoko, szron roztajał, 
        glina zaczęła mięknąć, ale 
        ciągnący od niej chłód wciąż 
        jeszcze kłuł stopy. 
        Przestępując z nogi na nogę, 
        Bożek przyglądał się jak Uzbek 
        magazynier odkrawa mu porcję 
        chleba. Zwilżył językiem 
        wargi. Co za pieczywo - białe, 
        pulchne, świetnie wypieczone. 
        Podając mu chleb magazynier 
        zapytał:
          - A co Uszer? Jest?
          Bożek oderwał skórkę od 
        chleba i zaczął ją żuć.
          - Uszer? - Szybko rozważał 
        wszystkie za i przeciw. - 
        Przyjechał. Dziś rano.
          - Powiedz mu: idź po 
        chleb. Za godzinę zamykam.
          - Poszedł do roboty - 
        powiedział Bożek. Ale mogę dla 
        niego wziąć.
          - Bierz.
          Uzbek zajrzał do listy, 
        poślinił kopiowy ołówek i 
        odfajkował jeszcze jedno 
        nazwisko.
          Potem Bożek leżał na łóżku 
        przyjemnie ociężały. W brzuchu 
        miał więcej niż kilogram 
        dobrze wypieczonego chleba. W 
        tej chwili niewiele już więcej 
        potrzebował. Był syty. Oszukał 
        Uzbeka, Uszera, anonimowe 
        państwo - i od razu się 
        najadł. O to przede wszystkim 
        trzeba zadbać, o pełny brzuch. 
        Żadnych skrupułów, żadnej 
        idiotycznej dobroci. Każde 
        odstępstwo od tego będzie 
        zwykłą słabością. Nikt się 
        nade mną nie ulitował - myślał 
        - wówczas, w Jangi_Julu, kiedy 
        zdychałem z głodu. Nie będę 
        jagnięciem z niewinnymi 
        oczyma. Nie będę złodziejem, 
        bo nie potrafię. Ale będę 
        konsekwentnym egoistą. Zamknę 
        się we własnych potrzebach jak 
        w skorupie.
          Przyjemnie było leżeć z 
        pełnym brzuchem, mieć w 
        ręczniku duży kawał chleba na 






        zapas i nie potrzebować go z 
        nikim dzielić. Nikt nie będzie 
        mu liczył kromek i kęsów. 
        Dobrze jest być bez tamtego. 
        Nareszcie się, do cholery, 
        odczepił. Leżę, rozmyślam 
        sobie - i nikt mi nie powie: 
        "Czego leżysz? - czego 
        rozmyślasz? - odsuń się - 
        przesuń się - idź - wróć".
          - Bożek - usłyszał.
          W namiocie stał Henryk. 
        Ruszał żuchwami jak koń. Na 
        szerokich policzkach miał 
        rumieńce - musiał się ogrzać 
        przy kuchni, nażarł się pewnie 
        też.
          - Jak ci leci? - spytał 
        Henryk.
          Bożek dźwignął się z 
        trudem z łóżka. "Dawniej 
        miałbym obowiązek powiedzieć, 
        że mam chleb. Teraz nie". 
        Zapytał:
          - Najadłeś się?
          - Niczego sobie. Jutro 
        wykombinuję ci miskę kartofli.
          Nie powiem mu - przyrzekł 
        sobie Bożek.
          - Nasz szef nazywa się 
        N~urnberg. Był oficerem Armii 
        Czerwonej. Jeszcze w Odessie 
        brał udział w walkach.
          - Szkopów tu jest niemało.
          - Ma ładną parę butów, ten 
        pan N~urnberg. Czterdziesty 
        drugi numer. W sam raz dla 
        ciebie.
          I tak mu nie powiem. Chcę 
        mieć wszystko dla siebie.
          - Mówię ci, co za facet! - 
        ciągnął Henryk. - Czuje się, 
        że to niemiecki nacjonalista. 
        Na pewno tak jest. Tutaj to 
        nie ma znaczenia, tutaj wszyscy 
        są równi. Ale to na pewno 
        nacjonalista, antysemita, 
        hitlerowiec. Jak pryśniemy, to 
        gwizdnę mu te buty.
          - Pogadamy o tym - 
        powiedział leniwie Bożek.
          Położył się na materacu i 
        przymknął oczy.
          - Spać mi się chce.
          Myślał: Idź już, idź do 






        diabła. Nie chcę wiać. Nie 
        będę się włóczył o suchym 
        pysku, kiedy tu dają 
        codziennie osiemset gramów 
        chleba. DzięKuję za buty. Za 
        wszystko dziękuję. Idź stąd, 
        bo chcę się zabrać do swojego 
        kawałka chleba.
          Usłyszał szorstki głos 
        Łaboresznycha:
          - Daj chłopakowi pospać. 
        MOże mu się mama z cyckiem 
        przyśni. Ja jestem stary 
        chłop, dwanaście lat się 
        włóczę po więzieniach i 
        obozach, a też lubię 
        rozmyślać. Po co się rozpychać 
        łokciami? Po co się pchać do 
        żłobu? Przygód ci się 
        zachciało? Bez draki w 
        zabijaki? Bierz przykład ze 
        mnie: spokój, bracie, 
        najważniejszy! Najlepiej być 
        dyżurnym. Pozamiata się i 
        można szyć, bić wszy, 
        wspominać. Miałem chałupę, 
        babę, konia. Wszystko 
        pamiętam, każdy sprzęt, każdą 
        grudę ziemi przy zagrodzie. 
        KOlor wody w stawie. Uprząż 
        Krasotki tak widzę, że tylko 
        dotknąć. Popatrz na niego, 
        zamknął oczy, wspomina. To ty 
        idź, bracie, idź już stąd, 
        jeszcze co zwędzisz, a potem 
        będzie na dyżurnego. Nie pętaj 
        się po cudzych salonach.
          Henryk wyszedł. Bożek 
        otworzył oczy. Zeskoczył z 
        łóżka, wyjął z woreczka chleb. 
        Nie był głodny, ale nie mógł 
        oprzeć się pokusie odrywania 
        kawałeczka po kawałeczku. 
        Lepsze niż mięso. Lepsze niż 
        czekolada. Lepsze niż 
        pocałunek dziewczyny.
          Łaboresznych podszedł i 
        wyrwał mu chleb z ręKi. 
        Roześmiał się:
          - Nie buj się, nie zabiorę 
        ci.
          I poradził poważnie:
          - Schowaj.
          - Bo co?
          - Bo się rozchorujesz. 






        Powoli, bratku, z tym.
          - Wiem, ale...
          - Ale trzeba nad tobą 
        dyżurnego.
          U wejścia do namiotu 
        stanęła mała, bosonoga 
        Uzbeczka w podartej szerokiej 
        sukience i wypłowiałej chustce 
        na głowie. Na pewno nie miała 
        jeszcze dziesięciu lat. W jej 
        jasnobrązowej twarzy lśniły 
        czarne, pokorne oczy. Stała z 
        główką przechyloną na bok i 
        dłonią wyciągniętą po 
        jałmużnę.
          Bożek pośPiesznie przykrył 
        swój chleb ręcznikiem.
          - Non - poprosiła 
        dziewczynka. Głos miała 
        chrapliwy.
          - Ciekawe, co tam na 
        froncie - odezwał się znudzony 
        Łaboresznych.
          - Przywożą tu jakieś 
        gazety? - Bożek starał się 
        podjąć rozmowę.
          - Mają w jednym namiocie 
        zrobić świetlicę. Ale 
        naczalstwo chyba gazety 
        dostaje.
          - Non - dobiegło spoza 
        namiotu.
          - Z zimową ofensywą chyba 
        koniec.
          - Kwiecień, jaka tam już 
        zima - zgodził się 
        Łaboresznych.
          - Póki ja byłem na 
        froncie, szliśmy naprzód - 
        powiedział Bożek.
          - Musieli się Niemcy 
        zwiedzieć, że cię już nie ma.
          - Pojechałem do swoich.
          - Non - dobiegło spoza 
        namiotu.
          - Do Polaków? - upewnił 
        się Łaboresznych.
          - Tak.
          - No i po co?
          - Zwyczajnie, swoi.
          - Masz szczęście, żeś 
        trafił tu. Spokojniej.
          - Nie, to nie jest 
        szczęście.
          - Wolisz być polskim 






        trupem.
          - Ktoś zginąć musi.
          - Ale dlaczego ty?
          - Nie muszę od razu być 
        trupem. Front to loteria.
          - Non.
          - A ty, bracie, pierwszy 
        do wygrywania, już to widzę.
          - Chciałem się bić, ale 
        nie dają. Nikt mi nie ufa.
          - Non.
          - Co ona mówi? - spytał 
        Bożek.
          - Mówi, że chce chleba. 
        "Non", to po ichniemu tyle, co 
        chleb.
          - Non - powtórzyła 
        dziewczynka.
          Nie dam ci chleba - 
        pomyślał. - Mam, ale nie dam.
          Dziewczynka milczała, ale 
        nie odchodziła.
          - Ten w magazynie to by 
        jej dał - powiedział 
        Łaboresznych. - Ale nie za 
        darmo. Oni lubią takie małe 
        dziewczynki.
          - A co na to prawo? - 
        spytał Bożek.
          - Karze z całą surowością 
        - ironizował Łaboresznych. - 
        Co tam czekać, aż się prawo 
        obudzi. Gdybym coś takiego 
        zauważył, wsadziłbym od razu 
        facetowi nóż w kiszki.
          - Non.
          No i skowycz sobie, nie 
        dam ci chleba. MNie też nikt 
        nie dał, jak zdychałem z 
        głodu.
          - Natrętna diablica - 
        powiedział Łaboresznych. - No, 
        poszła won!
          Dziewczynka cofnęła się o 
        krok sprzed namiotu. Rozwarła 
        usteczka małe jak pyszczek 
        zwierzątka.
          - Ma oczy jak poczernione 
        węglem - zauważył Bożek.
          - MOże i poczerniła.
          - Nie, naturalne.
          - No i co powiesz, żeby 
        takie dzieci do rozpusty 
        używać!
          - Idź sobie, idź - 






        odganiał ją Bożek.
          Cofnęła się jeszcze o krok 
        i znów się zatrzymała.
          - Uparty szkrab - odezwał 
        się Łaboresznych.
          Dziewczynka wyciągnęła 
        rękę.
          Nie dam. Wiem, co czujesz, 
        ale nie dam. Guzik mnie 
        obchodzisz!
          - No, poszła! - krzyknął 
        Bożek. 
          - Non - szepnęła 
        dziewczynka.
          Potem już nic nie mówiła. 
        Ale wciąż jeszcze stała.
          Bożek odłamał duży kawał 
        chleba i wyszedł z namiotu. 
        Dziewczynka patrzyła na niego 
        szeroko rozwartymi oczyma, a 
        kiedy zbliżył się, wyrwała mu 
        prawie z rąk chleb. Zdążyła 
        coś szepnąć po uzbecku i 
        uciekła. Patrzył za nią, jak 
        chlupie chudymi, bosymi 
        nóżkami po rozmięKłej glinie.
          Kiedy wrócił do namiotu, 
        Łaboresznych leżał na wznak na 
        swoim łóżku i palił przyjemnie 
        pachnącego papierosa.
          - Wracajmy do naszej 
        rozmowy - powiedział. - O czym 
        to była mowa? Nie pamiętasz? - 
        Wstrząsnął się nagle. - 
        Filantrop! Głupiec! Głupiec!
          Bożek stał pośrodku 
        namiotu, między rzędami łóżek, 
        blady, z rękami skrzyżowanymi 
        na piersiach.
          Jestem ostatnia, najgorsza 
        gnida - myślał z nienawiścią. 
        Łajno. Uczuciowe, kretyńskie 
        łajno.
          Usiadł bez sił na łóżku. Z 
        trudem powstrzymywał się od 
        szlochu.
        
            3
        
          Nazajutrz rano przyjechał 
        Uszer. Wynurzył się z 
        porannej, zimnej szarości - 
        przysadzisty, szerokoplecy, 
        groźny, z ironicznym 
        uśmieszkiem na obsypanej 






        piegami twarzy rudzielca. Miał 
        na sobie sukienną kurtkę, a 
        przez ramię przewieszony 
        żołnierski worek. Stanął przed 
        namiotem, oceniając chłodnym 
        spojrzeniem wnętrze.
          - Nie podoba się? - spytał 
        zaczepnie Łaboresznych.
          Przybyły rzucił worek.
          - MOżna się przyzwyczaić. 
        Gdzie moje łóżko?
          Zinatulin zaprowadził go 
        pod ścianę namiotu. Uszer 
        wymienił z Bożkiem uścisk 
        dłoni. Miał chłop twardą, dużą 
        łapę, także obsypaną piegami. 
        Nie był piękny - nikt tu nie 
        był pięKny. Pociągła twarz o 
        grubych kościach policzkowych, 
        szeroki, spłaszczony po 
        boksersku nos, wypłowiałe 
        brwi, ciemnozłote włosy wijące 
        się kędziorami u samej skóry. 
        Zostawił rzeczy pod opieką 
        Bożka i poszedł do magazynu po 
        chleb. Bożek obmyślał sobie 
        tymczasem, co mu powiedzieć o 
        tamtej porcji chleba. Nic mu 
        nie powiem. Jeszcze każe mi 
        zwrócić. Z czego zwrócę?
          Wróciwszy do namiotu Uszer 
        podszedł wprost do Bożka. 
        Powiedział cicho:
          - Ktoś wyfasował wczoraj 
        za mnie chleb.
          - Naprawdę?
          - Tak. Niech diabli wezmą 
        chleb - mogli przecież go nie 
        dawać, ale jeśli już dawali, 
        to należał się mnie.
          - Właściwie to tak. - 
        Bożek przysłuchiwał się 
        swojemu obojętnemu głosowi.
          - Nie zauważyłeś, kto to 
        zrobił?
          - Nie.
          Uszer rozwiązał 
        worek. Wyjął z niego dwa 
        pierożki i poczęstował Bożka.
          - Masz, wcinaj. Ja na ten 
        chleb gwiżdżę - wracam z 
        chałupy. U Gieni zawsze sobie 
        podjem. Ale co ma jakiś łajdak 
        tuczyć się moim kosztem? 
        Gdybyś ty to wziął, słowa bym 






        nie powiedział - jesteś 
        chuchro, wygłodzony smarkacz, 
        maminsynek z gimnazjum - słowa 
        bym nie powiedział. Jak 
        pierożek?
          - Wyśmienity.
          - MOja Gienia! Dzielna 
        baba. Tyle że musi się z nią 
        trochę popracować. Ale nie 
        narzekam. Młoda - sam sok. Kto 
        ten chleb, do cholery mógł 
        wziąć?
          - Nie wiem.
          - MOże jeszcze pierożka?
          - Nie, nie, dzięKuję. Nie! 
        - Tym razem głos Bożka 
        zabrzmiał nerwowo.
          Uszer zawiązał 
        flegmatycznie worek.
          - Jak chcesz - mruknął i 
        ułożył się do snu. Zgodnie z 
        panującym zwyczajem miał prawo 
        w dniu przyjazdu nie wyjść do 
        roboty.
          Prócz niego w namiocie 
        został Hahn, 
        dziewiętnastoletni, płowowłosy 
        Niemiec, wałkoń o bezmyślnym 
        spojrzeniu i zadartym nosie z 
        rozdętymi chrapami. KIedy 
        gromadka wychodziła do roboty, 
        Zinatulin przestrzegł go:
          - Nie kradnij, Gagen.
          Chłopak roześmiał się 
        szyderczo.
          - Oberwańcy! Co u was 
        ukraść? Gówno spod materaca?
          Do pracy szli po 
        podkładach niedawno ułożonej 
        linii kolejowej. Kreozot, 
        którym posmarowano bale 
        pokryty był ziarnistym 
        szronem. Bożek szedł ostatni, 
        boso, z pochyloną głową, 
        ostrożnie przestępując z belki 
        na belkę. Chłód kłuł stopy jak 
        igiełkami. Ręka drętwiała od 
        lodowatego dotyku kilofa. Ale 
        już nad ostrym kamiennym 
        łańcuchem gór rozlało się 
        czerwienią słońce i poplamiło 
        śnieżne szczyty. Będzie 
        cieplej - ucieszył się Bożek i 
        przyśPieszył kroku. Będzie 
        cieplej - znowu dostał chleb - 






        jest kilof, łopata, są tragi - 
        jest organizacja, aparat, 
        hierarchia - zaopatrują, 
        dostarczają, troszczą się.
          Kroczący przed nim 
        Łaboresznych odwrócił się i 
        spytał:
          - Zimno?
          Było to pytanie 
        retoryczne, można je było 
        przemilczeć.
          - Nic, słońce przygrzeje - 
        dodawał Rosjanin otuchy. I 
        zaraz zrezygnował z prób 
        pocieszania: - Upieczesz się w 
        tych bryczesach.
          Zinatulin, który szedł na 
        przedzie, powiedział z 
        widocznym zadowoleniem:
          - A kraść Gagen spróbuje. 
        KIedy on dyżurny - bierz 
        wszystko ze sobą. Ja wziąłem - 
        pochwalił się.
          - Okradnie - prawa ręka 
        utnij - odezwał się 
        Azerbejdżanin Hadżimuchamedow, 
        wysoki, czarniawy chłop w 
        olbrzymiej papasze. - Drugi 
        raz okradnie, prawa noga 
        utnij. Koniec będzie.
          Łaboresznych zaśmiał się:
          - W ten sposób pół 
        ludzkości o kulach by 
        kuśtykało. A naszego 
        Zinatulina na wózku trzeba by 
        było wozić.
          - Zamknij gębę, swołocz - 
        warknął Zinatulin. - Dużo ci 
        zabrałem?
          - O rety, to ty niby nie 
        bierzesz?
          - Jeśli biorę, to nie u 
        swoich - urwał dyskusję Tatar.
          Obok Bożka kroczył, 
        posapując, starszy, suchy 
        człowieczek. Przestępowanie z 
        belki na belkę sprawiało mu 
        trudność. Ale widać było, że 
        nie myśli się skarżyć. W 
        ustach trzymał wygasłą fajkę. 
        Nagle zapytał:
          - Bierfszy raz?
          - Tak.
          Bożka uderzyło to "bierfszy". 
        Kto to jest. Tatar? Mógł być 






        Tatarem. Miał wąskie oczy i 
        rzadki, siwy zarost. Potem 
        usłyszał:
          - S taleka?
          Pyta, czy jestem z daleka.
          - Z Warszawy.
          Stary coś mruknął. Potem 
        zaczął się dopytywać:
          - Ociec tam? Mutter tam?
          Bożek potwierdził. Stary 
        kręcił głową z dezaprobatą.
          Przybyli na miejsce. Roiło 
        się tu już od ludzi z innych 
        brygad. Stanęli wzdłuż 
        rozrytego w ziemi wąwozu. 
        Mieli wkopywać się w niego 
        dalej, a ziemię przenosić na 
        drugą stronę toru.
          - Będziesz nosił tragi z 
        Wernerem - powiedział do Bożka 
        Zinatulin i wskazał na 
        starego.
          Bożek spojrzał na starego.
          - Werner? - spytał.
          - Ja. - Stary uśmiechnął 
        się niepewnie.
          - Niemiec?
          - Ja, ja.
          Stary wciąż uśmiechał się 
        tak samo.
          - Wyglądasz jak Żyd - 
        powiedział Bożek.
          - Ja, ja - powtórzył 
        Werner. Ale przestał się 
        uśmiechać.
          - Wyglądasz jak stary, 
        zbity Żyd - mówił teraz po 
        polsku Bożek. - Ein Jude, 
        zrozumiałeś? Nieszczęśliwy 
        Jude.
          - Ja, ja - powtarzał 
        Werner. - Żydzi, Niemcy, 
        Polen, Russen, alles Dreck. 
        Warschau - pięKne miasto. 
        Ociec tam? No, widzisz.
          Bożek nie rozumiał, co ma 
        "widzieć". Wołyński, 
        osiemnastolatek z Białej 
        Cerkwii, rzucał im na tragi 
        gliniastą ziemię. Rozsypywała 
        się na kleiste grudki, z 
        których wypełzały zaspane 
        dżdżownice. Werner stęknął i 
        pochylił się nad tragami.
          - Also, do ropoty - 






        powiedział.
          - Do roboty - powtórzył 
        Bożek.
          Krążyli z tragami jak w 
        kieracie. Werner prowadził - 
        Bożek szedł za nim. Stąpali po 
        nierównym gruncie, wznosili 
        się i opadali, sczepieni 
        tragami jak uprzężą. Werner 
        trzymał w ustach wygasły 
        cybuch i mruczał.
          - Alles Dreck. Rodzina 
        tam? No widzisz. Tak to jest.
          Bożek milczał. Patrzył na 
        pochylone, szczupłe plecy 
        Wernera, na suchy, twardy kark 
        porosły siwymi włosami i 
        myślał: Stary głupcze. 
        Wyglądasz jak nieszczęśliwy 
        Żyd. Nigdy nie myślałem, że 
        będę ze szkopem nosił tragi, 
        że będziemy razem wyrabiali 
        normę. Twoi rodacy mordują 
        teraz może moją matkę. Dręczą 
        moją ojczyznę. A ja tu z tobą 
        przy robocie. Powinienem ci 
        napluć w ten stary kark. Tak 
        uczą twoi. Ale jesteś stary, 
        biedny, nieszczęśliwy. Masz 
        rację: Polen, Russen, Juden, 
        Deutschen - alles Dreck. 
        Wszyscy możemy być 
        nieszczęśliwi.
          - Zapalić! - 
        zakomenderował Zinatulin.
          Rzucił łopatę, otarł pot z 
        czoła. Pracował zawzięcie, nie 
        wymigiwał się - może dlatego 
        tolerowano jego wodzostwo. 
        Zapytał Wernera:
          - Jak chłopak? Nie nawala?
          - Nie, pahdzo topsze - 
        pochwalił Werner.
          Rozsiedli się. Bożek 
        zrzucił szynel, słońce 
        przygrzewało coraz mocniej. 
        Werner zapalił fajkę. Pykał w 
        milczeniu, potem odezwał się:
          - Topry robota. Lubię 
        topry robota.
          Łaboresznych skrzywił się 
        pogardliwie.
          - Wy, szkopy, macie źle w 
        głowie. To "robota lubię", to 
        "wojna lubię", to inne jakieś 






        świństwo.
          - MOja lubię kobieta - 
        odezwał się poufnym tonem 
        Azerbejdżanin i wyszczerzył 
        zęby. - Dobra baba, szeroki 
        zad, gruby noga.
          - Znalazł się amator miodu 
        - rzekł Zinatulin. - Za darmo 
        ci nie da. Masz luzem 
        osiemdziesiąt deka chleba? Za 
        osiemdziesiąt deka możesz mieć 
        w Angrenie każdą dziwkę.
          - Osiemdziesiąt? Cały 
        norma? - zdumiał się 
        Hadżimuchamedow. - Drogo.
          - Ma rację - zgodził się 
        Łaboresznych. - Za normę 
        chleba sam się dam wyrypać. 
        No, kto pierwszy?
          - Nieładne słowa - 
        zgorszył się Werner.
          Rosjanin Wasiljew, 
        pięćdziesięcioletni murarz o 
        melancholijnym wejrzeniu, też 
        był zgorszony.
          - Wszystko to, Werner, 
        nowe czasy. Ani Boga, ani 
        moralności, ani strachu.
          - Nie lej przez wierzch: 
        strachu to nie brak - zauważył 
        kwaśno Łaboresznych.
          - Ty się już niczego nie 
        boisz!
          - A czego jeszcze mam się 
        bać?
          Wszyscy się zgodzili: 
        teraz już nie ma się czego 
        bać.
          - Mówię o strachu przed 
        własnym sumieniem - powiedział 
        Wasiljew.
          - Ech, to ty o tym? 
        Zapomnij. Niepotrzebne. Do 
        śmietnika z naszym sumieniem!
          - Wo, wo! - wykrzyknął 
        Wasiljew. - Tobie w to graj. A 
        ja chcę je mieć, to swoje 
        sumienie. Wciąż się w nie 
        wsłuchuję. Wolę z sumieniem w 
        tajdze niż bez niego w Paryżu.
          - W Paryżu! Zasunął! Gdzie 
        on teraz ten twój Paryż? 
        Szkopy po nim depcą, jak chcą. 
        A sumienie co? Milczy. Zdechło 
        na uwiąd starczy.






          - Paryż każdy ma w sercu - 
        mówił tonem wtajemniczenia 
        Wasiljew. - Dawniej był 
        wszędzie. Na stepach, w tajdze 
        czy nad Wołgą. Nie znano 
        maszyn, kina, agit_punktów, 
        różnej podobnej rozpusty. 
        Przyszedł do wsi kuglarz w 
        pstrokatych portkach - wszyscy 
        się cieszą, oczy pasą bardziej 
        niż drudzy baletem w Teatrze 
        Wielkim. A dlaczego? Bo ludzie 
        nie zepsuci. Myślisz, że 
        człowieka kiedyś nasycisz? 
        Jemu im więcej dasz, tym 
        więcej będzie chciał. 
        Człowiekowi, powiadał Lew 
        Nikołajewicz, hrabia  Tołstoj 
        znaczy, przystoi żyć w 
        prostocie, bez elektryczności, 
        bez maszyny. Wszystkim by się 
        cieszył. Sam łapcie zrobi, sam 
        sukno utka, sam płótno 
        wybieli. Ty jednemu zrobisz 
        podkowę, a on ci za to 
        zegarek. Zrozumiałeś? I 
        żadnego uganiania się. Gdzieś 
        się urodził - tam i umierasz. 
        Znasz swój los, swoją ziemię, 
        Boga kochasz i on ciebie. 
        Maszyna wszystkiemu winna.
          - Baju_baju - drwił 
        Łaboresznych. - Wiesz, kiedy 
        tak było?
          - No?
          - Za Mamali. KIedy kapustę 
        kutasem łamali.
          Wołyński wybuchnął 
        śmiechem.
          - Te, komsomolec! - 
        rozzłościł się Wasiljew. - Dla 
        ciebie wszystko pośmiechujki. 
        Skąd ci coś poważnego 
        rozumieć? Wyście Boga dawno 
        opuścili. A kto wie, może to 
        On mści się?
          - Za socjalizm? - spytał 
        kąśliwie Wołyński.
          - Zapytaj go, to się 
        dowiesz. Po mojemu, za 
        maszyny. Bóg przykazał nam w 
        pocie czoła pracować. Tak jak, 
        powiedzmy, tu. Miał Bóg swoje 
        monopole. To ludzkie, a tamto 
        boskie, a od boskiego 






        człowiekowi wara. Ty, 
        człowiecze, uprawiaj ziemię - 
        a cuda należą do mnie. A co 
        robi maszyna, jak nie cuda? 
        Wsadzisz  świniaka, wychodzą 
        gotowe kiełbasy. Naciskasz 
        guzik - i wznosisz się w 
        powietrze. Naciskasz inny 
        guzik - mówi Moskwa. Na co się 
        człowiek ważył!? Bogu wydziera 
        władzę! Jego to, myślisz, nie 
        boli? Alboż to on bez ambicji? 
        A grzech czyj? Nasz grzech! 
        Maszyna winna. Gdyby ją 
        zniszczyć, Bóg by się 
        rozjaśnił.
          - Dolary by przysłał - 
        zauważył Wołyński.
          - Makaron.
          - Jeszcze by mięsa 
        dorzucił.
          - Buty.
          Ktoś:
          - Gdyby zamiast tych łopat 
        była dobra koparka, ja bym na 
        taki grzech poszedł.
          Zinatulin wstał.
          - Do roboty! Filozofy, 
        cholera!
          Bożek i Werner podnieśli 
        się. Bożek mruknął do Wernera:
          - A hrabia Tołstoj lubił 
        się fotografować. I słuchać 
        płyt z fonografu. A jak uciekł 
        z Jasnej Polany, to wsiadł do 
        pociągu, a nie na osła.
          Werner zwierzył poufnym 
        szeptem swoją myśl:
          - Maszyna nie niszcz. Ja 
        miał maszyna - elektryczny 
        bormaszyna - topry maszyna. 
        Dlaczego niszczyć? Topry 
        maszyna, nie wolno niszczyć... 
        Also, arbeit! - zakończył.
          Stary schylił się po tragi 
        i stęKnął. Ale po chwili 
        przestał postękiwać. Wprawił 
        swój organizm w jednostajny 
        ruch: naprzód - po grudach - w 
        górę - w dół. I tak w kółko. 
        Wstępujesz i zstęPujesz. Niebo 
        zalewa na chwilę oczy i od 
        razu ucieka, zapada się w 
        gliniaste grudy, po których 
        pełzają dżdżownice. Ten stary 






        nie czuje ciężaru w dłoniach. 
        Ręce ma suche, same ścięgna, 
        jak postronki.
          Bożek zazdrościł mu tego. 
        On sam pracował z coraz 
        większym trudem. Czuł rosnącą 
        słabość w całym ciele. Każdy 
        krok stawał się ryzykiem. Ale 
        najgorzej było z dłońmi: z 
        trudem zaciskał je na rączkach 
        trag. Palce - szczególnie 
        prawej ręki - powoli się 
        rozwierały, jeden po drugim. 
        Zaciskał zęby. Jeszcze 
        kawałek. Jeszcze krok. Nie 
        doniosę. Jeszcze kawałek. 
        Będzie wpadunek. Stary 
        rozzłości się. Powie, że nie 
        chce ze mną pracować. Każą mi 
        iść precz. Borysow przepędzi 
        mnie. Palce wciąż się 
        rozwierały. Chleb - chleb - 
        ratować swój kawałek chleba.
          - Stój! - krzyknął Bożek.
          Niemiec zatrzymał się. 
        Rączka trag wysunęła się 
        Bożkowi z dłoni. Zdążył 
        podstawić kolano i podtrzymać 
        nim tragi. Chwilę w tej 
        pozycji wypoczywał.
          - Idziemy - mruknął.
          Ponieśli tragi na miejsce, 
        wysypali ładunek.
          - Dłoń mi się rozwarła - 
        tłumaczył Bożek.
          Werner nie odpowiedział. 
        Szli z powrotem z pustymi 
        tragami. Ten tępy Niemczura 
        pędzi przed siebie jak 
        nawiedzony. Bożek starał się 
        hamować tempo. Odpocząć, 
        trochę odpocząć, zrozum, mein 
        liebe Werner, jestem 
        osłabiony, szmata, nędzarz. 
        Stary piernik, szkop 
        zatracony, frajer nieszczęsny 
        - co nim tak pogania? dokąd 
        się spieszy?
          - Czego was tak długo nie 
        było? - spytał Wołyński.
          - MOże chcesz trochę 
        ponieść? - zaproponował Bożek.
          - A ty będziesz kopał? - 
        naskoczył Zinatulin. Czuwał, 
        łajdak! - Nie będziemy przez 






        ciebie wszyscy stali. Ładuj, 
        komsomolec!
          KOpać trzeba bez 
        wytchnienia, ci z tragami 
        napierali, ustawiali się w 
        kolejce: Łaboresznych z 
        Wasiljewem, Hadżimuchamedow z 
        Blichsztajnem i Trzciński z 
        Gilmanem.
          - Dosyć - powiedział Bożek 
        - przypatrując się tragom.
          - Syp, syp! - komenderował 
        Zinatulin.
          - Syp - zgodził się 
        Werner. - Norma trzeba.
          Z lęKiem sięgnął Bożek po 
        tragi. Podniósł je z trudem. 
        Kiedy opuścił ręce, napięły 
        się pod ciężarem jak struny.
          - Idź - szepnął.
          Werner szarpnął. Nałożyli, 
        dranie, bez wyczucia. W rękach 
        rosło bolesne napięcie. 
        Nosiłem gąsior z wodą - 
        przypomniał sobie - z 
        Młynarskiej na Nowolipie - 
        mogłem wtedy rąbnąć nim o 
        ziemię, jeszcze by mnie mama 
        pogłaskała. Nie zrobiłem tego, 
        miałem krzepę. Co się ze mną 
        stało? Co ze mną będzie? - 
        myślał zrozpaczony. Ten stary 
        Niemiec, który zna tylko jedno 
        - arbeit, arbeit - zaraz się 
        wścieknie.
          - Stój! - zawołał Bożek.
          Z trudem łapał oddech. 
        Znowu to samo. Werner stanął 
        posłuszny i cierpliwy jak koń, 
        spokojnie czekał, aż Bożek 
        podniesie tragi z kolana.
          - Naprzód - odezwał się 
        wreszcie Bożek. - Znowu dłoń - 
        tłumaczył - rozwiera się.
          Następnym razem nie zdążył 
        chwycić opadających trag na 
        kolano i cały ładunek wysypał 
        się. Werner wyjął cybuch z ust 
        i mruknął zgorszony:
          - Nietopsze.
          - Co ci niedobrze? - 
        rzucił się Bożek. - Nie mam 
        sił!
          - Nietopsze. Norma trzeba. 
        Ropota.






          - No to co, że robota? Nie 
        mam sił. Nie widzisz tego? Jak 
        sobie podjem, trzech takich 
        jak ty zakasuję!
          - Ty mlody. Ty duszo sila. 
        Ja stary szelowiek. Ociec 
        taleko - nietopsze.
          Bożek nie odpowiadał. 
        Werner kiwnął głową.
          - Also... wracajmy.
          Rzucili tragi przed 
        Wołyńskim.
          - Sypnij jeszcze raz. Ale 
        nie szalej, miej sumienie - 
        poprosił Bożek. - Nie idzie 
        mi.
          Tym razem ponieśli trochę 
        mniej ziemi. Ale poszło 
        niewiele lepiej. Osłabienie 
        rosło, dłonie były bezsilne i 
        Bożek znowu opuścił tragi na 
        ziemię.
          Wrócili w milczeniu do 
        wykopu.
          - Co z wami - orły? - 
        spytał Zinatulin.
          Werner rozłożył ręce.
          - On nie mosze. Całkiem 
        sila nie ma. Jak dżecko.
          - "Dżecko"? On - szydził 
        Zinatulin. Zajrzał Bożkowi w 
        oczy złym spojrzeniem 
        mordercy. - Markierujesz? 
        Zwolnienie chcesz? A my za 
        ciebie będziemy żyły wypruwać?
          Bożek osunął się na 
        rozmiękłą glinę.
          - Nie mam sił - powiedział 
        cicho. - Głodowałem.
          Zbliżyli się 
        Hadżimuchamedow i Blichsztajn.
          - Tamam? - spytał 
        Azerbejdżanin. - Robota 
        koniec? - wsadził sobie do ust 
        zieloną kulkę tytoniu do 
        żucia.
          Blichsztajn wywodził 
        śpiewnie, jakby czytał 
        modlitwę:
          - Bo po co taki młody, 
        delikatny chłopak bierze się 
        do łopaty? On powinien uczyć 
        się, on powinien czytać, on 
        powinien być mędrcem.
          Otoczyli Bożka kołem.






          - No i co teraz, brachu? - 
        pytano go. - Nikt tu za ciebie 
        odwalać nie myśli.
          Bożek podniósł głowę.
          - Ja was o to nie proszę - 
        powiedział. - Pójdę do 
        naczelnika i powiem "nie mam 
        sił".
          - Idź, idź - kpił 
        Blichsztajn - dostaniesz 
        medal.
          - Nie wiem, co dostanę. 
        Powiem mu, żeby mi dał dwa dni 
        wytchnienia. Muszę się 
        wzmocnić. Jestem wycieńczony 
        głodówką.
          Zapadło milczenie. 
        Przerwał je Zinatulin:
          - No to marsz!
          - Tylko że Borysow każe mi 
        wracać do Taszkientu.
          - Tego się boisz? - 
        Blichsztajn roześmiał się. - 
        Chciałbym, żeby mnie tak 
        kazał.
          - Mam już dość włóczęgi.
          - Nie idź do Borysowa - 
        poradził Zinatulin. - Idź do 
        dowódcy kompanii. Werner, jak 
        on się nazywa? Jakoś po 
        waszemu.
          - Herr Leutnant? 
        Steinkopf.
          - Idź do niego. To taki 
        książkowy facet. Coś dla 
        ciebie. A tu nie siedź - tu 
        każdy ma swoje kłopoty.
          Bożek dźwignął się.
          - Gadasz, jakbyście byli 
        wilkami.
          - A nie jesteśmy? 
        Jesteśmy! Albo ty nas zjesz - 
        albo my ciebie.
          - Nie strasz go - 
        powiedział Łaboresznych. - 
        MOże nie jest tak źle.
          - Z kim teraz będę nosił? 
        - spytał Werner.
          - Ze mną - zdecydował 
        Zinatulin. - Wołyński sam 
        nakłada.
          - Niech was kij zastrzeli! 
        - warknął Wołyński. - Wszystko 
        przez tego pętaka!
          - Rób, rób, komsomolcze! 






        Ojczyzna nie zapomni.
          - Wypchaj się.
          - Czego tu jeszcze stoisz? 
        - spytał Zinatulin Bożka. - 
        Rozprzężenie wprowadzasz. 
        Rozkład.
          Odchodząc Bożek słyszał 
        roztrząsania Wasiljewa:
          - Czasy niemoralne... 
        Maszyna... Bóg... Sumienie...
          I jeszcze głos Wernera:
          - Ociec taleko Warschau - 
        pięKne miasto. Alles kaputt.
          Bożek wspiął się na nasyp 
        i powoli wracał do obozu.
        
            4
        
          Stuk kilofów cichł. Stopił 
        się z gwarem ludzkim i szumiał 
        za plecami jak brzozowy las 
        przy podmuchu wiatru. Jeszcze 
        jeden utracony świat. Jeszcze 
        jedna przystań, którą trzeba 
        porzucić.
          Dokoła stały kamienne, 
        niewzruszone góry. Ich szczyty 
        tonęły w ciemniejących 
        chmurach. W dali widniało 
        miasteczko namiotów. Tak 
        niewiele potrzeba: namiot, 
        materac, chleb. Tak niewiele 
        żądają: powałęsać się trochę 
        z tragami, tam i z powrotem, w 
        górę i w dół.
          Usiadł na torze. Spojrzał 
        na swoje ręce. To te niezdarne 
        dłonie wszystkiemu są winne. 
        Kiedy wola napinała się, kiedy 
        wszystko w nim krzyczało 
        "wytrzymaj!" - te wychudłe 
        paluszki rozwierały się jeden 
        po drugim. I teraz koniec. Nie 
        było nadziei.
          Łowił uchem odgłosy 
        dochodzące z wąwozu. Szumiało 
        jak liśćmi brzóz. Rzucają na 
        tragi lepką, gliniastą ziemię. 
        Rozpierzchły się spłoszone 
        dżdżownice. Widział teraz 
        tylko te dżdżownice - 
        bezradne, głupie żyjątka. 
        Wołyński przecina je ostrym 
        żeleźcem łopaty.
          Przez chwilę myślał o tym, 






        że nie powinni go może byli 
        przepędzić. Ale nie dziwił 
        się. Nie było w nim nic 
        takiego, co by miało ich od 
        tej decyzji powstrzymać. Nie 
        podobał im się ani mniej, ani 
        więcej niż ten czy ów. 
        Dlaczego? Mógł im się przecież 
        spodobać. Mogli sobie 
        powiedzieć: "Wyjątkowy 
        chłopiec. Pomożemy mu". Albo: 
        "Utalentowany gość". W jakimś 
        francuskim filmie włóczęga 
        dostawał owoce i jajka za 
        opowiadanie baśni. A potem 
        Viviane Romance zostawiła 
        gościa i wzięła chłopca do 
        siebie. On też mógłby 
        opowiadać historyjki. Mógłby 
        coś zagrać, wyrecytować. W 
        amerykańskich filmach włóczędzy 
        mają szczęście: znajdują forsę 
        albo zaproszenie, albo ratują 
        jakiegoś bogatego faceta. 
        Dlaczego tu nic się nie 
        trafia?
          Nie potrzeba mi szczęścia. 
        Nie żądam żadnych 
        szczególnych względów! Niech 
        los wypłaci się uczciwie za 
        to, co daję z siebie. Idę do 
        pracy - więc bez figlów, bez 
        rozwierania palców, bez 
        podstawiania nogi. Jeśli 
        cierpienie to zostało 
        wymyślone dla pogłębienia jego 
        własnej sztuki - to już dość! 
        Dość! Wiem wszystko! Wiem, że 
        cierpienie jest bezgraniczne. 
        ŻE sztuka jest niepotrzebna. 
        Wiem, co to jest być na dnie. 
        Chcę już tylko przetrwać - 
        żeby wrócić. Żeby powiedzieć 
        kilku ludziom, najbliższym: 
        "Teraz wiem wszystko".
          Siedząc, trącał bosymi 
        nogami kamyki na torze. 
        Skrupulatnie raz jeszcze 
        obliczył, co by mu zapewniło 
        znośną egzystencję. Ile masła, 
        mięsa, kartofli. Chleba - 
        kilogram dziennie. Reszta jest 
        nieważna. Wszystkie te 
        ambicje, próżności, rozgrywki, 
        którymi ludzie dotąd się 






        przejmowali. Produkt sytości. 
        Nadbudowa znudzonych. Ale 
        nieodmiennie wracało jedno 
        pragnienie: dziewczyna. Jakieś 
        wielkie kochanie. I nie tyle, 
        żeby on kochał - bo i tak 
        przepełnia go ogromne uczucie 
        miłośCi - do sponiewieranych - 
        niech będzie, że do samego 
        siebie, dobrze - ale zawsze... 
        Żeby ona umiała kochać jego. 
        Pozwalają mu zdychać z głodu, 
        pozwalają mu dręczyć się, 
        chodzić boso, upokarzają go i 
        depczą, jakby był mrówką. Ktoś 
        kiedyś będzie go musiał za to 
        pokochać.
          Krzyknął. Nie mógł zdusić 
        w sobie tego pragnienia krzyku 
        - tu, na pustkowiu, gdzie nikt 
        nie mógł go podpatrzyć i 
        usłyszeć. Zerwał się z szyn i 
        krzycząc biegł po torze, bosy, 
        w szynelu. Potknął się 
        boleśnie i upadł. Od grubego 
        palca u nogi strzelał przez 
        całe ciało jątrzący ból. 
        Piekły dłonie. A jednak dobrze 
        było leżeć na kamienistym 
        torze, przymknąć oczy i 
        słuchać dalekiego szumu. Gruda 
        gliny spadła na tragi. 
        Rozpierzchły się dżdżownice. 
        Dżdżownice, potoki dżdżownic 
        wpełzają do oczu.
          Już nie chciał krzyczeć. 
        Zdrętwiał, przestał rozmyślać. 
        Czy spał? Nie, chyba nie - 
        choć w ustach czuł słodkawy 
        smak, jakby dopiero co wrócił 
        z sennego, ciepłego pokoju, 
        pełnego mięKkich, starych 
        mebli. Kropla deszczu, która 
        plusnęła na bosą piętę, 
        poderwała go. Dźwignął się 
        zmęczony, jak po długotrwałej 
        walce na pięści. Wydawało mu 
        się, że ma opuchniętą twarz. 
        Naprawdę miał tylko 
        pokrwawione dłonie i obolały 
        gruby palec u prawej nogi.
          Starał się iść równym, 
        szybkim krokiem. Wykrzyczał 
        się i teraz nie czuł żadnych 
        emocji. Zupełnie jakby coś z 






        siebie wyrzucił. Krople 
        deszczu cięły go po twarzy. 
        Postawił kołnierz płaszcza. 
        Pomyślał chłodno: Powiem mu, 
        żeby spróbował mi dać dwa dni 
        odpoczynku. Tylko tyle. Chyba 
        się zgodzi. Ktoś wreszcie musi 
        się zgodzić.
          Deszcz wzmógł się. Bębnił 
        o belki podkładów i spływał w 
        żwir ociekający gliniastym 
        zimnym sosem. Za betonowym 
        mostem, na którym przerwano 
        pracę, minął namiot inżyniera 
        Sitnikowa. Inżynier stał u 
        wejścia, trzymał w dłoni 
        grubego skręta i gwizdał 
        piosenkę o wesołym wichrze. 
        Nie widział Bożka, wpatrywał 
        się w most. Skurwysyn 
        najedzony - ma szczęście, że 
        stawia mosty tu, a nie na 
        froncie - może sobie 
        pogwizdywać, łajdak!
          Człapiąc i ślizgając się 
        po rozmokłej glinie, dotarł 
        wreszcie do czarnego namiotu. 
        Stał przez chwilę w ciemnym 
        jego wnętrzu, drżąc z zimna. 
        Płaszcz i futrzana czapka 
        ociekały deszczem. Zrzucił je 
        i pobiegł skurczony do swojego 
        łóżka.
          Uszer rzucił mu sweter.
          - Włóż go na chwilę.
          Bożek wciągnął sweter i 
        zabrał się do wycierania nóg 
        podartą onucą. Uszer 
        przypatrywał mu się w 
        milczeniu. Potem wskazał na 
        łóżko, na którym z cicha 
        postękując spał Hahn, i 
        powiedział:
          - Zrobiłem go na szaro.
          Bożek nie zrozumiał.
          - Skułem mu mordę, bo 
        powiedział, że jak przyjdzie 
        czas, to nas wszystkich 
        wyrżnie.
          - Hitlerowiec?
          - Kretyn.
          Uszer nachylił się nad 
        Hahnem i spytał go po 
        rosyjsku:
          - Jak zęby, łobuzie?






          - Odwal się - warknął 
        Hahn.
          - Chcesz czegoś?
          - PIć.
          Uszer podał mu kubek wody. 
        Hahn wypił, zwrócił kubek i 
        powiedział:
          - I tak na was wszystkich 
        przyjdzie kryska. - Położył 
        się i chwycił za głowę: - O 
        rany, aleś mnie urządził.
          Uszer wydobył menażkę spod 
        łóżka. Podał ją Bożkowi. Były 
        tam kartofle, jeszcze ciepłe.
          - Co to jest?
          - Dla ciebie. Przyniósł 
        jakiś jeden, nieźle odpasiony. 
        Twój przyjaciel?
          - Był nim.
          - Już nie?
          - Nie.
          Uszer podrapał się w 
        głowę.
          - PIerożka nie chcesz?
          Bożek namyślał się.
          - Za kartofle? - spytał.
          - Za nic.
          - Nie chcę.
          Uszer westchnął. Bożek 
        usiadł na łóżku i jadł. Nagle 
        podniósł głowę.
          - Ty, Uszer... MOże byś 
        się przysiadł? Bierz łyżkę.
          Uszer nasłuchiwał.
          - Przestaje padać - 
        powiedział.
          Bożek zwrócił mu sweter, 
        nałożył płaszcz. Stanął u 
        wejścia przyglądając się 
        żółtym strumieniom, które 
        pędziły po gliniastym gruncie.
          - Nie wychodź, pośliźNiesz 
        się - uprzedził Uszer.
          - Muszę.
          - Odlej się z progu.
          - Nie chcieli ze mną 
        pracować - powiedział Bożek.
          - Nie chcieli?
          - Tragi wypadały mi z rąk. 
        Dam radę, ale za kilka dni. 
        Wiesz, że grałem w 
        reprezentacji szkoły? Na środku 
        pomocy. Nie wierzysz? Muszę 
        iść do porucznika Steinkopfa. 
        Powiem mu wszystko. Niech coś 






        ze mną zrobi. Co chce...
          Uszer uśmiechnął się 
        zakłopotany. Przesunął kilka 
        razy ręKą po zarośniętym 
        złotawą szczeciną policzku.
          - Powoli, powoli. Po pierwsze 
        - jutro możesz być dyżurnym. A 
        pojutrze... Co się martwić o 
        pojutrze? No nie?
          Bożek próbował się 
        uśmiechnąć. Nie był pewny, czy 
        mu się to udało. Dotknął 
        bosymi stopami śliskiej i 
        zimnej gliny za namiotem. 
        Deszcz przestał padać. 
        Rozjaśniło się, chmury pędziły 
        na północ. Znów wyłoniły się 
        śnieżne szczyty gór, a niebo 
        było błękitne i nieskończone.
        
            Rozdział III
        
            1
        
          Porucznik Steinkopf był 
        przystojnym, starannie 
        uczesanym szatynem o 
        regularnych rysach twarzy, 
        łagodnym podbródku i smutnych 
        zielonych oczach. Nosił czysty 
        sukienny mundur, o wiele 
        lepiej skrojony, niż Bożek na 
        ogół widywał. MUsiał go szyć 
        jeszcze przed wojną u jakiegoś 
        solidnego niemieckiego krawca 
        z miasta Engels, potem 
        prawdopodobnie brał udział w  
        walkach (nad klapą kieszeni 
        wisiał srebrzysty medal), aż 
        wreszcie, jako Niemiec został 
        odesłany tu, na pustynię.
          Porucznik mówił dobrze po 
        rosyjsku. Zapytał najpierw 
        Bożka o nazwisko, a potem 
        powiedział spokojnie: "słucham 
        was". Bożek odetchnął. 
        Nareszcie ktoś, komu się nie 
        spieszy, kto nie wrzeszczy, 
        nie traci panowania nad 
        nerwami. Po raz któryś już 
        dzisiaj Bożek poskarżył się:
          - Musiałem rzucić pracę. 
        Ręce nie wytrzymały. - 
        Powiedział cicho, trochę 
        zawstydzony: - Dużo 






        głodowałem.
          - Hm...
          - Ale dam radę. Tylko 
        muszę odpocząć. Dwa dni 
        zwolnienia. Jeść i nabierać 
        sił.
          - Tak myślicie? 
        Pracowaliście już kiedyś 
        fizycznie?
          - Grałem w futbol w 
        reprezentacji szkoły. Na 
        środku pomocy - dodał, jakby 
        to było szalenie ważne.
          Steinkopf milczał.
          - Uprawiałem 
        lekkoatletykę, koszykówkę. 
        Pracowałem też: na szosie i w 
        kołchozie.
          Porucznik stukał ołówkiem 
        w pulpit biurka. Był to stolik 
        pokryty błyszczącym zielonym 
        kartonem. Znajdował się na nim 
        kałamarz i trochę równiutko 
        ułożonych papierów.
          - Ile dni zwolnienia? - 
        spytał Steinkopf.
          - Tylko dwa. Inaczej nie 
        dam rady i major Borysow 
        odeśle mnie z powrotem do 
        Taszkientu.
          Steinkopf nie odpowiadał. 
        Spoglądał smutnymi oczyma w 
        okno.
          - Znowu będzie lało - 
        odezwał się.
          - Chyba tak.
          Porucznik przechylił się 
        przez stół i spojrzał na nogi 
        Bożka.
          - Nie macie obuwia?
          - Nie.
          - Boso w takiej glinie nie 
        można pracować.
          - Pracowałbym, gdybym 
        tylko miał dość sił...
          - Nie, nie. Boso nie 
        można. Ślisko...
          Porucznik skręcał sobie 
        papierosa. Używał nie gazety, 
        lecz prawdziwej bibułki. 
        Pochwycił spojrzenie Bożka i 
        spytał:
          - Zapalicie?
          - Nie palę.
          - A dlaczego właściwie nie 






        siadacie? Przez szacunek dla 
        przełożonego? Dla porucznika, 
        białej rączki? MNie, 
        komuniście Steinkopfowi, 
        Niemcowi znad Wołgi, jest 
        pierwszorzędnie - tak 
        uważacie, nieprawda?
          - Nie umiem odpowiedzieć.
          - Chcielibyście się 
        znaleźć na moim miejscu?
          Bożek patrzył niespokojnie 
        na porucznika. Gada jak 
        obłąkany. Dostroję się do 
        niego - postanowił. Zagram 
        nieprzytomnego faceta.
          - Chciałbym, żeby wojna 
        się skończyła!
          - Ja was pytam: czy 
        chcielibyście być porucznikiem 
        Steinkopfem?
          - Czemu nie?
          - Chcielibyście być 
        Niemcem?
          Jest całkiem normalny - 
        pomyślał Bożek. Miał już na 
        ustach twarde "nie". Nie chce 
        być Niemcem! Ale w ostatniej 
        chwili przyszło mu do głowy co 
        innego.
          - Ja mam gorzej niż wy. 
        Jestem Żydem i Polakiem 
        równocześnie.
          Porucznik kiwnął głową.
          - Tak, to bardzo 
        nieszczęśliwa kombinacja. 
        Tylko że to jeszcze nie powód 
        do wstydu.
          Teraz nastąpiło kłopotliwe 
        milczenie. Porucznik popatrzył 
        w okno. Powtórzył:
          - BęDzie lało. Doprawdy 
        nie wiem, co z wami zrobić.
          - A przecież Engels... 
        Goethe... - próbował go 
        pocieszać Bożek.
          - Dajcie spokój - przerwał 
        mu Steinkopf.
          Wydawał się już całkowicie 
        opanowany. Tylko mięKkie palce 
        trochę mu latały. Takimi 
        palcami - myślał Bożek - też 
        dużo nie napracuje.
          - A więc chcecie dwóch 
        wolnych dni. Nie mam podstawy, 
        żeby ich wam udzielić. Lekarz 






        również tego nie zrobi, trzeba 
        mięć gorączkę. Ale możemy 
        zrobić coś innego. Umiecie 
        pisać po rosyjsku?
          - Umiem.
          - Czy macie ładny 
        charakter pisma?
          - Postarałbym się.
          - Nasz pisarz zachorował 
        na czerwonkę. Jest w szpitalu. 
        To Tatar, Fajzijew. Za dwa dni 
        wraca. Przez te dwa dni 
        możecie go zastępować. A 
        potem... potem zobaczymy, kto 
        lepszy. Może on ustąpi 
        dobrowolnie i zostaniecie 
        pisarzem kompanijnym.
          - Byłbym szczęśliwy.
          - On ma buty, ten 
        Fajzijew, mógłby iść do gliny. 
        - Steinkopf wypuścił z ust 
        kłąb dymu i mrugnął 
        porozumiewawczo.
          - Czy mogę trochę popisać? 
        - spytał Bożek.
          Porucznik dał mu 
        zestawienie do wypełnienia. 
        Bożek usiadł przy stoliku, 
        zamoczył pióro w kałamarzu. 
        Już dawno nie było mu tak 
        dobrze. Żeby tylko nie zrobić 
        kleksa! Ależ ma niezgrabne 
        ręce. Jak pierwszoklasista. 
        Ale jakoś to idzie.
          Steinkopf zajrzał mu przez 
        ramię.
          - Nieźle - powiedział.
          - Skąd taki świetny 
        papier? - zachwycał się Bożek.
          - Stare zapasy.
          - Rozkosz - nie pisanie.
          - Słyszałem o większych 
        rozkoszach.
          Bożek zerwał się.
          - Towarzyszu poruczniku! 
        Ja... muszę to komuś 
        powiedzieć. Mam tu kompana, 
        niepokoi się. Jednym słowem, 
        jutro raniutko zaczynam.
          Steinkopf poprawił na 
        sobie pas. Na pożegnanie 
        powiedział:
          - Z opowiadaniem 
        ostrożnie, żeby wam nie 
        wyrosły ośle uszy - wiecie, z 






        tej legendy  o królu Midasie. 
        Salutujecie bardzo niedbale. 
        Zasalutujcie jeszcze raz. 
        Trochę lepiej... I proszę się 
        nie spóźniać!
        
            2
        
          - Heniek, będę pisarzem! - 
        wybuchnął Bożek, kiedy tamten 
        odwiedził go w namiocie. - 
        Będę pisarzem kompanii. Przy 
        lżejszej pracy to porcja 
        chleba starczy mi na cały 
        dzień. Nabiorę sił, Heniek. 
        Heniek, braciszku - codziennie 
        papier i atrament! Heniek!
          Uszer leżał na łóżku i 
        śmiał się cichutko.
          - Ma chłop szczęście - 
        powiedział. - Nareszcie coś 
        dla niego.
          Bożek nie mógł ochłonąć z 
        entuzjazmu.
          Henryk ćmił grubego 
        papierosa. Nie żałował teraz 
        sobie. Ci w kuchni zawsze 
        fasują najwięcej tytoniu. 
        Bliżej wody, prędzej się 
        zmoczysz. ObrzęKłymi wargami 
        ssał nerwowo koniuszek gazety, 
        z której skręcony był 
        papieros.
          - Ja mam dla ciebie coś 
        innego - powiedział.
          - Dobrze, zaraz to 
        wywalisz. Tylko posłuchaj: 
        przez dwa dni będę pisarzem. 
        Potem wraca dawny pisarz, 
        Fajzijew. Jakiś Tatar. Nie ma 
        obawy. Z takim Tatarem zawsze 
        można się zmierzyć. Zresztą, 
        on ma buty, może iść do 
        kopania.
          - Jak pójdziesz ze mną, 
        też będziesz miał buty.
          Bożek zamilkł.
          - Wysokie buty z cholewami 
        - powiedział Henryk. - 
        Kosztowałem cię sporo, sam 
        wiem, ale za to dostaniesz 
        buty. Będziesz mógł gwizdać na 
        deszcz, śnieg, błoto, 
        kamienie, żwir. Czterdziesty 
        drugi, numer - tak?






          - Tak.
          Uszer spojrzał na Henryka 
        z ukosa.
          - Chcesz go stąd zabrać?
          - Tu nie jest miejsce dla 
        niego - Henryk zwrócił się do 
        Bożka: - Musimy pójść sobie 
        dokądś pogadać.
          Wyszli. Wieczór był 
        chłodny, powietrze wilgotne. 
        Gliniasty grunt przesechł i 
        tylko miejscami tworzył 
        kleistą papkę.
          Henryk prowadził w 
        kierunku nie wykończonego 
        mostu. Po kamienistym dnie - 
        dziś rano jeszcze całkiem 
        suchym - płynęła teraz 
        hałaśliwa rzeczka. Żółty blask 
        latarni oświetlał drewnianą 
        balustradę mostku, o którą 
        opierała się nieruchoma 
        postać. Bożek poznał inżyniera 
        Sitnikowa. Tym razem nie 
        pogwizdywał. W zamyśleniu 
        przypatrywał się wpadającym 
        między betonowe filary 
        niesfornym falom. Potem 
        inżynier postawił kołnierz 
        kurtki, włożył ręce do 
        kieszeni, i zszedł po nasypie. 
        Zagwizdał - zawsze gwizdał 
        widocznie tę samą piosenkę - o 
        wesołym wichrze.
          Uciszyło się. Słychać było 
        tylko klaskanie fal o 
        kamienie. ZIemia parowała 
        głośno, zupełnie jakby ktoś 
        obok oddychał. Henryk odwrócił 
        się i zobaczył stojącego 
        opodal Uszera. Był bez czapki, 
        w ciemności połyskiwały jego 
        miedziane kędziory.
          Henryk zirytował się.
          - Dlaczego za nami 
        chodzisz?
          Uszer przez chwilę 
        zastanawiał się nad 
        odpowiedzią.
          - Nie wiedziałem, że nie 
        można.
          - Chcę mu coś powiedzieć. 
        Sam na sam. Bez świadków.
          - Gadaj sobie. Ja tu 
        zaczekam.






          Bożek i Henryk wspięli się 
        na most. Obserwowali przez 
        chwilę spacerującego w dole 
        Uszera.
          - Już masz nowego 
        przyjaciela - rzucił nerwowo 
        Henryk.
          - To fajny gość. Mówi, że 
        był szoferem.
          - Gdyby był szoferem, nie 
        posłano by go do łopaty.
          - Ja też tak myślę.
          - Buja - orzekł Henryk.
          - Możliwe. Wielu teraz 
        buja. Ale on dziś rano 
        znokautował jednego łobuza.
          - No pewnie, to ci 
        imponuje. Już go wolisz ode 
        mnie.
          - Poznałem go dopiero 
        dzisiaj.
          - Wolisz go ode mnie - 
        upierał się Henryk. - Ale nie 
        chcę się kłócić, szkoda czasu. 
        Słuchaj, Bożek, nawiewamy.
          Bożek milczał.
          - Dlaczego nie 
        odpowiadasz? Czego ci żal? 
        Osiemdziesięciu deka chleba?
          - Tego też. Nie chcę już 
        tej poniewierki.
          - Mam pieniądze!
          - PIeniądze przejemy. Co 
        dalej?
          - Mam buty. Jak pójdziesz 
        ze mną, to ci je dam. 
        Upatrzyłem kilka par oficerek. 
        Śpię w oficerskim baraku!
          W dole krążył niespokojny 
        cień Uszera.
          - Dokąd pojedziemy? - 
        spytał Bożek?
          - Do Ałma Aty. Stasia ma 
        się tam urządzić. Powiedziała, 
        żebym do niej przyjechał. Ona 
        tam na mnie czeka.
          - To ta, co z nami spała?
          - No tak! Stasia! Obiecała 
        na mnie czekać.
          - Przecież to kurwa.
          - Nieprawda. MNie dała za 
        darmo. Czeka na mnie w Ałma 
        Acie.
          - A jak jej tam nie 
        będzie?






          - Będzie.
          - A jak jej tam nie 
        będzie?
          Henryk nerwowo tarł 
        dłonie.
          - On tam wciąż krąży, ten 
        twój nowy przyjaciel! - 
        wybuchnął. - To znaczy, że co? 
        Że ja mam jechać sam? Tak? Sam 
        ze stacji na stację, z pociągu 
        na pociąg? Ślicznie! Wierny 
        przyjaciel!
          - Zostań tu. Masz swój 
        kawałek chleba.
          - Ja chcę mieć dobrze, 
        rozumiesz? Nie żaden kawałek 
        chleba - ale dobrze! Dużo 
        pieniędzy! Swobodę ruchów. 
        Żadnych dowódców... I ją przy 
        sobie.
          - Nie możesz zapomnieć o 
        takiej szmacie? - spytał 
        Bożek.
          - Zamknij się!... Powiedz: 
        pojedziesz ze mną czy nie? 
        Bożek, buty! Dam ci buty! Nie 
        będziesz już chodził boso. 
        Boso, pomyśl - przecież to 
        okropne.
          Bożek odwrócił się od 
        niego.
          - Zostaw mnie - 
        powiedział.
          - Co ci się stało?
          - Zostaw. Mam cię dość. Po 
        uszy!
          Tamten ciężko dyszał za 
        jego plecami.
          - Tak - mówił Bożek - 
        odczep się wreszcie ode mnie. 
        Nie żałowałeś moich bosych 
        nóg, kiedy posyłałeś mnie w 
        śnieżycę po żarcie. Nienawidzę 
        chodzenia boso, ale nie chcę 
        twoich kradzionych butów.
          - To N~urnberga. Drań 
        faszystowski.
          - Możliwe. Ale ja nie 
        chcę. I wcale nie muszę mieć 
        dobrze. Potrzebuję spokoju. I 
        trochę życzliwości!
          - To Uszer jest ten 
        naprawdę życzliwy? - słyszał 
        za sobą głos Henryka.
          - Odczep się ode mnie. Nie 






        chcę szukać tej twojej szmaty. 
        Chcesz się ze mną widywać - to 
        zostań tu, będziemy się 
        widywali. Nie chcesz - to 
        nawiewaj. Ale sam. Ja zostaję. 
        To wszystko.
          Oddech tamtego przeszedł 
        prawie w rzężenie.
          - Odwróć się - usłyszał 
        Bożek.
          - Bo co?
          - Odwróć się!
          Bożek się odwrócił. 
        Tamtemu latały wargi. Rzucili 
        się na siebie bez słowa. 
        Henryk był silniejszy - już 
        zdążył się wzmocnić. Pod 
        Bożkiem ugięły się nogi. Upadł 
        na wznak, tamten zwalił się na 
        niego, przydusił ciężarem 
        ciała i bił pięścią po twarzy. 
        Nażarł się w kuchni, bydlak. 
        Bożek zaciskał zęby, żeby nie 
        krzyczeć. Dosięgnął palcami 
        szyi tamtego. Czuł, jak Henryk 
        mięKnie, jak słabną jego 
        ciosy. Zrobiło mu się lekko, 
        nie widział twarzy tamtego, 
        tylko ciemny strop nieba - 
        obcego nieba pośrodku Azji.
          Potem z trudem gramolił 
        się na nogi. Pobita twarz 
        piekła. Poszukał wzrokiem 
        Henryka: stał przy 
        balustradzie mostka, tyłem do 
        światła, jego plecy dygotały. 
        Bożek zbliżył się.
          - Henryk...
          - No?
          - Nie ma sensu.
          Henryk powoli uspokajał 
        się.
          - Skręć sobie papierosa - 
        poradził Bożek.
          Henryk próbował, ale nie 
        potrafił, palce mu się 
        trzęsły.
          - Pobiliśmy się - 
        wybełkotał.
          - Co tam... Teraz nam 
        lepiej.
          - Pobiliśmy się - 
        powtórzył Henryk.
          Wyciągnął z determinacją 
        rękę.






          - Idę.
          - Wszystkiego!
          - Napisz do mnie na poste 
        restante. Do Ałma Aty.
          Bożek nie odpowiedział. 
        Henryk zstępował po nasypie w 
        dół. Kiedy znalazł się w 
        dolinie, Bożek rzucił mu w 
        plecy - cicho, ale tak, żeby 
        tamten mógł jeszcze dosłyszeć:
          - Nigdy.
          Henryk drgnął, ale szedł 
        dalej. Minął Uszera i 
        rozpłynął się w ciemnościach. 
        Wtedy Bożek zszedł na dół. 
        Uszer podbiegł do niego i 
        trzepnął go w plecy.
          - Zostajesz, prawda?
          - Tak.
          Uszer zatarł ręce.
          - Dobra nasza... Bardzo 
        cię pobił?
          - Trochę. Odpasł się w 
        kuchni. Za tydzień tobym ja 
        jemu przyłożył.
          - Chciałem ci już biec na 
        pomoc, ale pomyślałem sobie, 
        że może lepiej nie wsuwać 
        nosa.
          - Dobrześ zrobił.
          I pomyślał sobie: Mam 
        przyjaciela. Mam prawdziwego 
        przyjaciela.
          - Wiesz, nadarza się 
        niezła robota - mówił Uszer. - 
        Obok namiotu dowództwa leży 
        szlauch. Wołyński go 
        przyuważył. Rąbniemy kawałek i 
        sprzedamy Uzbekom na zelówki. 
        Podzielimy się forsą. Piszesz 
        się na to?
          - Tak - odpowiedział 
        Bożek. Polegam na tobie.
        
            3
        
          Po dwóch dniach pracy przy 
        stoliku Steinkopf powitał go 
        posępniej niż zazwyczaj. Twarz 
        miał pomiętą jak po 
        pijaństwie. Pod oczyma 
        zaczynały się wyraźne 
        woreczki. Był bez butów - na 
        nogach miał kalosze i długie 
        skarpetki naciągnięte na 






        bryczesy. Wydawał się w tym 
        stroju nieco niższy. Wskazał 
        na kąt pokoju, w którym 
        siedział niski brunet w 
        marynarce z czarnego płótna.
          - Poznajcie się. To 
        Fajzijew - przedstawił 
        Steinkopf.
          Bożkowi zabiło serce. To 
        ten! Człowiek, który zabierze 
        mu spokojne miejsce przy 
        oknie, zabierze mu lśniący 
        papier, atrament, pióro! Podał 
        tamtemu ręKę i skrzyżował z 
        nim spojrzenie. Nie wyglądał 
        na Tatara, raczej na Persa lub 
        Włocha. Miał proste, czarne 
        włosy, piękne lśniące oczy, 
        jakby powleczone aksamitem, 
        nos prosty, usta kształtne. 
        Tylko kości policzkowe 
        zdradzały mongolskie 
        pochodzenie. Trzymał się z 
        godnośCią, jak przystało na 
        pisarza kompanii. Nosił nawet 
        krawat zawiązany na gruby 
        węzeł u brudnego kołnierza 
        pasiastej koszuli.
          - Nie chse się przy 
        łopasie prasować, so? - 
        powiedział wymawiając z 
        tatarska "s" zamiast "c". - 
        Każdy chse biała rąska. A klas 
        ile ty konsyl, so? Ja.
          - Milcz, Fajzijew - 
        powiedział Steinkopf.
          - Dlasego mam milseć? Ja 
        siedem klas konsyl. Ja pisarz! 
        On swołos! Moja w szpitalu był 
        - on swołos - na moje miejse 
        idzie!
          Steinkopf uderzył pięścią 
        w stół.
          - Milcz, bo przepędzę!
          Zamilkli wszyscy trzej. 
        Steinkopf był zamyślony; 
        wydawało się, że zapomniał, po 
        co przyszli tu ci dwaj. 
        Siedział przy stole podparłszy 
        głowę dłońmi. Fajzijew 
        ośmielił się zwrócić uwagę:
          - Towarzyszu porusniku, 
        sekamy.
          Steinkopf ocknął się.
          - Aha, czekacie, 






        gryzipiórki. No to uwaga: 
        zrobimy mecz. Fajzijew jest 
        starym pisarzem, ale ma buty. 
        Ty nie masz butów, Bergen, ale 
        jeśli chcesz zająć jego 
        miejsce, musisz pisać lepiej 
        niż on. Kto ładniej napisze - 
        ten tu zostanie. Zgoda?
          - Charaso - ucieszył się 
        Fajzijew. - Ja ładniej. Ja 
        kształsony. Siedem klas w 
        Kazaniu.
          - Zaczynaj, Bergen.
          Bożek zasiadł przy 
        stoliku. Czuł odrętwienie w 
        całym ciele. Przegra. Oglądał 
        wczoraj dawne wykazy Fajzijewa 
        i zrozumiał, że nigdy nie 
        postawi takich okrąglutkich, 
        wypieszczonych literek jak 
        tamten. Straci to miejsce przy 
        oknie, z którego dwa dni 
        przyglądał się krzątaninie w 
        obozie, ludziom biegającym z 
        menażkami do kuchni, Uzbekom 
        przywożącym na osiołkach 
        zsiadłe mleko lub wiozącym z 
        gór śnieg w skórzanych 
        burdukach. Światło padało na 
        stolik z papierami, na 
        atrament pachnący chemicznym 
        ołówkiem. Było ciepło i dobrze, 
        w ciągu tych dwóch dni, twarz 
        nastawiało się na promienie 
        słoneczne i marzyło, że się 
        jest w Warszawie, na Lesznie, 
        obok posągu Orędowniczki, że 
        mija się gotycką wieżę 
        kośCioła ewangelików.
          - Nasze oddziały - 
        usłyszał nagle - toczyły boje 
        w okolicach miast... Dlaczego 
        nie piszesz?
          Ach, więc to był tekst do 
        dyktanda. Zamoczył pióro w 
        kałamarzu. Nasze oddziały 
        toczyły boje...
          - Jakie "eł"! - 
        zachichotał Fajzijew. - Alboż 
        tak się pisze "eł"?
          - Milczeć... W okolicach 
        miast Barwienkowo i Łozowaja. 
        Kontrataki wroga zostały 
        odparte.
          - To świeża gazeta? - 






        spytał Bożek.
          - Sprzed tygodnia.
          - Co nowego na froncie?
          - Nic, zastój.
          - Jak błota przyschną, to 
        się coś zacznie.
          - Na pewno. Napisaliście?
          - Tak.
          Bożek wstał. Odłożył 
        pióro. Nigdy w życiu jeszcze 
        tak ładnie nie pisał. Podobało 
        mu się. Wydawało mu się, że w 
        literach, które nakreślił, 
        pulsuje jakieś tajemne życie, 
        że każdy odczyta z nich jego 
        wołanie i rozpacz: "Kontrataki 
        wroga zostały odparte".
          Fajzijew przestał się 
        śmiać, kiedy zasiadł do 
        stolika. Twarz miała teraz 
        wyraz pełen napięcia. Łuki 
        brwi zmarszczyły się nad 
        marzącymi oczyma i podkreśliły 
        egzotyczną urodę.
          - Gotów! - zameldował.
          Steinkopf odłożył 
        zniechęcony gazetę.
          - Po co mam ci dyktować? 
        Przepisz to samo. Fajzijew 
        zaczął pisać. Bożek zaglądał 
        mu przez ramię. Spod pióra 
        Tatara wykwitały w szybkim 
        tempie wypieszczone, ślicznie 
        wykaligrafowane literki. To 
        była inna szkoła, inny styl, 
        fachowy. Nie ulegało 
        wątpliwości, że Tatar jest 
        specem.
          - Zostaw - odpowiedział 
        Bożek.
          Tamten spojrzał na niego 
        ze zdziwieniem.
          - Bo co?
          - Bo ty piszesz lepiej. - 
        Bożek zwrócił się do 
        Steinkopfa: - On to robi 
        lepiej.
          Fajzijew wybuchnął 
        śmiechem.
          - A so? a so? Nie mówiłem? 
        Ja kształsony! Ja siedem klas 
        konsył! A ty? Ty swołos. Na 
        moje miejse sedł. Ja serwonka 
        dwa tygodnie w szpitalu leżał! 
        Serwonka wiesz?






          - Wiem. Gratuluję.
          - Nie gratuluj. To moje 
        miejse. Zawsze moje!
          - No to pies cię trącał - 
        powiedział po polsku Bożek.
          - So powiedziałeś?
          - Że pies ci mordę lizał!
          - So?
          Bożek przetłumaczył.
          - PIes? MNie? - zdziwił 
        się Fajzijew.
          - Tak, tobie.
          - Nieprawda, nigdy. Pies - 
        nigdy.
          Fajzijew usiłował sobie 
        przypomnieć, dotknął nawet 
        palcami policzka. Potem 
        powtórzył z uporem:
          - PIes? Nigdy.
          Steinkopf chwycił go za ramię.
          - Słuchaj, Fajzijew! Do 
        cholery, czyś ty człowiek, czy 
        milicjant? Spójrz na tego 
        towarzysza! Zastępował cię dwa 
        dni, kiedy był głodny i nie 
        miał sił robić. Lał deszcz, on 
        nie ma butów - a ty masz. 
        Teraz on ukrywa swój ból, 
        swoją porażkę i gratuluje ci, 
        że ty piszesz lepiej. Jak 
        sportowiec, rozumiesz? 
        Lekkoatletyka, piłka nożna, 
        boks. Dostaje w mordę i podaje 
        ręKę zwycięzcy. Zanim ja 
        jeszcze rozstrzygnąłem - 
        rozumiesz?
          Fajzijew przyznał:
          - Dobry słowiek. Dusa 
        słowiek. To prawda. Dusa 
        słowiek! Nie gniewaj się.
          Bożek wzruszył ramionami. 
        Gniewać się? Nie wmawiał sobie 
        chyba, że tak już zostanie, to 
        by było zbyt pięKne. Gdyby nie 
        Fajzijew, odebrałby mu to 
        miejsce ktoś inny. Fajzijew 
        był tylko narzędziem.
          - Pójdę do roboty - 
        powiedział Bożek. Dziwił się 
        swojemu głosowi: chropowaty 
        jak po histerycznym płaczu.
          Fajzijew pokręcił 
        współczująco głową.
          - Ja nie mogę do roboty. 
        Mam delikatne palse, zobas. 






        Zawse tylko skoła, skoła, 
        książka, zesyty, siedem lat - 
        dużo nauka - geografia, 
        historia. Siedem klas konsył! 
        Ile robota - siedem klas 
        konsyś!
          Steinkopf zaciskając zęby 
        zbliżył się do Tatara.
          - Fajzi, piśniesz jeszcze 
        słowo, a złamię regulamin 
        wojskowy. Słyszysz? Dostaniesz 
        w mordę!
          - Nie wolno biś!
          - Nie wolno - ale ty 
        dostaniesz. Teraz posłuchaj! 
        Towarzysz Polak ukończył 
        średnią szkołę - dziesięć 
        klas. Zna łacinę i języki 
        obce. Zna społeczeństwo 
        kapitalistyczne. Zna dzieła 
        sztuki, Goethego, Heinego, 
        Tomasza Manna. I milczy. 
        Fajzijew, trzeba umieć 
        milczeć.
          - Dziesięś klas!... - 
        wyszeptał zdumiony Tatar.
          - Tak.
          - Dziesięś klas i bosy! - 
        zdumiewał się Tatar. - Idzie 
        do łopaty!
          - W piątym namiocie mamy 
        bosego lekarza. Mamy tu kilku 
        prawników. Wszyscy pracują 
        przy łopatach.
          - Wsysy! - wykrzyknął 
        Fajzijew. - Po so usyli? Po so 
        tyle klas konsyli?
          - Nie wiem. MOże to tylko 
        wojna, a może w ogóle tak 
        jest. Nie wiem. Zapytaj mnie, 
        po coś robił to czy tamto? - 
        też ci odpowiem: nie wiem.
          Fajzijew zmarszczył czarne 
        brwi. Jego oczy przestały być 
        marzące.
          - Ja nis nie chsę 
        wiedzieś! - wybuchnął. - 
        Siedem lat nauka, długa 
        robota, dużo nauka. MOje 
        miejse przy stole - nie z 
        łopatą. Ja nie chsę wiedzieś, 
        so tamsi robią. Ja pisę 
        pięKnie. NajpięKniejse literki 
        w sałym Taskiensie. Więsej nie 
        chsę wiedzieś.






          Zbliżył się do Bożka.
          - Ty głupies, dobry 
        słowiek, ale głupies. - Spytał 
        Steinkopfa: - Mogę odejś?
          Steinkopf nie 
        odpowiedział. Fajzijew 
        zasalutował. Śmiesznie to 
        wyglądało: w czarnej 
        marynarce, z grubym krawatem. 
        Wyszedł. Niemiec i Polak stali 
        naprzeciw siebie milcząc.
          - Nie mam butów - odezwał 
        się porucznik.
          Obaj spoglądali na stopy 
        Steinkopfa wsunięte w zbyt 
        luźNe kalosze.
          - Teraz ja nie mam butów - 
        powtórzył porucznik. - Ukradli 
        mi.
          Bożek pojął nagle, co się 
        stało.
          - Domyślam się, kto wam 
        ukradł.
          - Tak, to on. Ukradł buty 
        mnie i N~urnbergowi. Nie tknął 
        rzeczy Sitnikowa i Rybaka. Jak 
        myślisz, dlaczego?
          - Czy muszę odpowiedzieć?
          - Nie mam do niego żalu, 
        Bergen. Byłoby śmieszne, gdyby 
        Niemiec żywił jeszcze do 
        kogokolwiek żal. Biedne, 
        pokrzywdzone przez los 
        Niemczątko. Jeszcze coś 
        niecoś, chłopcze, rozumiem.
          Usiadł za stołem - może 
        dlatego, żeby nie pokazywać 
        swych śmiesznych skarpet.
          - Myślał, że jestem 
        hitlerowcem. Ja mam 
        legitymację partyjną, ale co 
        to kogo obchodzi. Nie można 
        ufać Niemcowi, bo utopiłby w 
        łyżce wody cały świat. - Mówił 
        powoli, z goryczą, 
        rozpamiętując swój ból i 
        krzywdę. I nagle powiedział 
        oglądając się: - Tu się na coś 
        zanosi, wiesz? Przyjechało 
        wojskowe Nkwd. Ośmiu 
        chłopa. Po nas, jestem tego 
        pewny. KOniec zabawy w 
        radzieckiego komandira. Jak 
        myślisz, co powinienem teraz 
        zrobić? Palnąć sobie w łeb?






          Bożek spytał:
          - Dlaczego zwracacie się z 
        tym do mnie?
          - Dlaczego? Nie wiem. To 
        jest wiem. Z tobą jednym w 
        całym obozie mogę o tym mówić.
          - Tu wszyscy żyją 
        jednakowo.
          - Mylisz się. Można żyć 
        źle nie cierpiąc. To są dwa 
        odrębne zagadnienia. I nawet 
        cierpienie to też jeszcze nie 
        wszystko. Dostojewski 
        przesadzał. Cierpienie ani nie 
        uszlachetnia, ani nie 
        uświadamia. MOżna cierpieć - i 
        nic z własnego cierpienia nie 
        rozumieć. Ale ty rozumiesz! Ja 
        wiem, że ty rozumiesz!
          Bożek stał odrętwiały i 
        myślał: Nieprawda, nic nie 
        rozumiem. Potem zaczęło mu się 
        wydawać, że może Steinkopf ma 
        rację, że kiedyś przeżył taką 
        chwilę, w której mu się 
        wydało, że wszystko zrozumiał. 
        Jakby nastąpił moment 
        wielkiego przejaśnienia. I 
        nic, że nie pamięta, co i 
        kiedy to było. Nic, że nie 
        potrafi słowa na ten temat 
        powiedzieć. Ta jedna chwila 
        wystarczyła. Coś się w nim 
        otworzyło, jakaś 
        niedostrzegalna dotąd klapa - 
        pojął coś, co zostanie w nim 
        na zawsze.
          - Co mam robić? - spytał 
        ochrypłym głosem Steinkopf.
          - MOże przemyśleć to 
        wszystko - powiedział Bożek. - 
        Przemyśleć do końca.
          - Odrzucając wszelką 
        czułostkowość? - dopytywał się 
        Steinkopf.
          - Tak.
          - Wszelki idealizm? 
        Wszelką nadzieję? Wszystkie 
        pięKne słowa?
          - Tak. Tak. Oczyścić się z 
        wszystkiego. Nago przeciw 
        światu.
          - Ty mi to mówisz? Tyś to 
        pewnie zrobił, tak?
          - Tak. Myślę, że tak.






          - I nic ci nie zostało?
          - Nic.
          - Dlaczego nie skończysz z 
        sobą?
          Bożek umknął wzrokiem.
          - Chcę wrócić.
          - Ale dlaczego? Dlaczego?
          - Chcę wygrać tę wojnę. O 
        to chodzi. I o matkę. Kiedy 
        wyjeżdżałem, wyglądała młodo - 
        ale w wyobraźni widzę 
        staruszkę. Widzę jej oczy. 
        Czeka na mnie, muszę wrócić.
          Steinkopf uśmiechnął się 
        smutno.
          - Na mnie nikt nie czeka. 
        Powinienem sobie palnąć w łeb.
          - Lepiej ratować się 
        przemyśliwaniem. Przemyśleć 
        wszystko do końca - podsuwał z 
        uporem Bożek.
          - Już myślałem. Ale do 
        końca  - nie umiem. Zawsze 
        przeszkadza mi jakaś mgiełka. 
        Nie widzę dna. To wszystko - 
        porucznik zrobił rękami krąg - 
        miało to być dla mnie religią 
        zaufania. Jeśli klasowe 
        podejście, Polaku, jeśli 
        ideologiczne - tak, 
        ideologiczne, wolę to niż 
        klasowe, bo to znowu jakieś 
        dzielenie ludzi wedle 
        pochodzenia - więc jeśli 
        podejście emocjonalne, 
        sentymentalne nawet - no to 
        nie zaglądanie do metryki. Nie 
        jestem Rosjaninem - ale jestem 
        komunistą. Bardziej komunistą 
        niż Niemcem, niż komkolwiek. 
        Ale wszystko to tylko słowa. 
        Staję się coraz bardziej 
        nikim. Dziś przyjdą tu smutni 
        panowie, żeby mi odebrać swoje 
        zaufanie. To tylko kropka nad 
        "i". We mnie to już pękło 
        wcześniej. Teraz nastąpiło 
        ostateczne załamanie. Więc co 
        robić, Bergen?
          - Nie wiem.
          - Co ty będziesz robił?
          - Ja? Normalnie. Wracam do 
        łopaty.
          - Chłopaku!
          - Wracam do łopaty. Teraz 






        dam już radę. Wypocząłem 
        trochę.
          - Normalnie! Mówisz, że 
        normalnie?
          - ZUpełnie.
          - Normalnie! Wypędzili cię 
        od stolika, od papierów - 
        bosego, osłabionego - do 
        gliny, do obcego świata, do 
        rzezimieszków, chamów, 
        kryminalistów - do tej kontry!
          - Nie są tacy najgorsi! 
        Zabrano mi spokojne miejsce 
        przy stoliku, bo okazało się, 
        że to czyjeś miejsce - i wcale 
        mnie to nie zdziwiło, bo dobre 
        miejsce zawsze jest czyjeś. 
        Wiedziałem, że tak będzie. 
        Jeśli coś naprawdę utraciłem, 
        to właśnie tę zdolność 
        dziwienia się. Ale to czasem 
        pomaga. Zdecydowałem raz na 
        zawsze, że moja droga musi być 
        tą najtrudniejszą... Rozkosze 
        bytu mnie nie nęcą - nie marzę 
        o dziwkach, autach, szampanie - 
        chociaż myślę, że mógłbym mieć 
        sporo satysfakcji z samego 
        faktu istnienia. Przede 
        wszystkim chcę zadośćuczynienia. 
        Czarno na białym, że nie jestem 
        ostatnim jołopem, ale kimś, kto 
        cierpiał niesprawiedliwie. 
        Dlatego muszę przeżyć. Zresztą 
        samo trwanie jest już protestem. 
        Biją mnie ze wszystkich stron, a 
        ja wciąż jeszcze stoję i 
        względnie wyprostowany. Czy to 
        nie protest?
          Steinkopf znów krążył po 
        pokoju człapiąc luźnymi 
        kaloszami.
          - Tak, tak, masz rację - 
        powtarzał chodząc. - Protest. 
        Przeciwko czemu - wszystko 
        jedno. Przeciwko pogardzie 
        choćby. Póki jesteśmy - 
        protestujemy samym swym 
        istnieniem, masz rację, nie 
        palnę sobie w łeb. Oddam dziś 
        rewolwer. A oni mnie może 
        rozwalą - i po wszystkim, po 
        proteście. No, ale na to jest 
        jeszcze czas. Masz rację. 
        Godność - ludzka godność - 






        nikomu prócz nas samych 
        niepotrzebna ludzka godność. 
        Póki istniejemy - godność.
          Zaczął układać papiery na 
        stoliku.
          - Teraz zapalimy, chłopcze 
        - mówił. - Mam bibułkę. Nie 
        palisz? Nic nie tracisz... 
        Dym.
          - Muszę już iść.
          - Idź, idź. To nie jest 
        najgorsze, to kopanie ziemi.
          - Nie jest najgorsze - 
        powiedział Bożek. - Teraz, 
        kiedy czuję się silniejszy.
          - No właśnie.
          - To nawet przyjemna 
        robota. Wszystko może być 
        nieprzyjemne, kiedy tkwi w tym 
        przymus moralny.
          Steinkopf patrzył na Bożka 
        szklanymi oczyma. O czym 
        myśli?
          - A powiedz mi, chłopcze - 
        odezwał się - gdybyś usłyszał, 
        że spodlałem, że... no, co by 
        tu wymyślić? Że jestem 
        donosicielem, albo że - no, 
        najgorsze rzeczy tego typu? 
        Jednym słowem, ratuję skórę - 
        co wtedy?
          Bożek zbliżył się do 
        drzwi.
          - Aha, nie odpowiadasz! - 
        zawołał za nim Steinkopf.
          - Przecież mówiłem wam, że 
        nic mnie już nie zdziwi. Nie 
        umiem się dziwić.
          Wyszedł. Przez chwilę stał 
        pod drzwiami nasłuchując. 
        Wydawało mu się, że usłyszał 
        trzask bezpiecznika. Za chwilę 
        rozlegnie się strzał. Ale nic 
        się nie stało. Otwarły się 
        drzwi i wysunął się z nich 
        pochylony porucznik Steinkopf.
          - Wy tu, Bergen? - spytał 
        sztywno, oficjalnie. Spojrzał 
        na zegarek. - Idźcie, idźcie, 
        już późno. Potem mruknął: - 
        Podlec, buty ściągnął. Teraz 
        ganiaj w łapciach na Syberię.
          Bożek szedł w kierunku 
        nasypu, w stronę skąd 
        dolatywały odgłosy kilofów i 






        ludzkiego gwaru.
        
            4
        
          Nosił tragi z Uszerem. 
        Pracowało im się dobrze. Po 
        południu zrobiło się gorąco i 
        Bożek zrzucił bryczesy. Został 
        w kalesonach podwiniętych aż 
        po uda. Wszyscy prawie 
        chodzili tak samo, chyba, że 
        któryś miał spodenki 
        gimnastyczne.
          Grunt przysechł. Ziemia, 
        którą rzucano na tragi, nie 
        była już taka lepka, padała 
        zwartymi kawałami świeżej, z 
        lekka tylko wilgotnej gliny. 
        Za wąwozem pojawiły się 
        zielone kiełki dzikiego 
        czosnku. Kiedy go wyrywano, 
        pachniał aromatycznie. Hahn 
        wąchał go do chleba. 
        Hadżimuchamedow gotował 
        wrzątek. Pili zachłannie, bo 
        słońce piekło i odwadniało 
        organizm. Po skończonej pracy 
        Zinatulin obliczył, że 
        wykonano sto dwadzieścia pięć 
        procent normy.
          Bożek wracał do namiotu 
        zmęczony, ale zadowolony z 
        siebie. Nie tylko dał radę 
        normie, ale nawet przekroczył 
        ją. Norma nie jest chyba zbyt 
        wysoka. Taki Maniek wykopałby 
        trzy razy tyle. Albo KUpiec, 
        też by tu pokazał klasę. O 
        sowieckich normach robotnicy w 
        Warszawie zawsze mówili z 
        podziwem i lękiem, czyby 
        zdzierżyli. Miały dla nich 
        posmak romantyki, wielkiej przygody.
          Wróciwszy do namiotu, Bożek 
        rzucił się na łóżko. Uszer go 
        trącił.
          - Wstań, wstań - naglił. - 
        Pójdziemy do aryku, umyć się.
          Bożek dźwignął się z łóżka. 
        Nad arykiem zastali 
        Wołyńskiego. Siedział w 
        watowanych spodniach, z 
        zamoczonymi w mętnej wodzie 
        bosymi stopami. Płytki strumyk 
        toczył się powoli po mulistym 






        dnie. Uszer zaklął.
          - Zamknęli śluzę w górach - 
        powiedział Wołyński. Zawsze 
        wszystko wiedział. - PUszczają 
        wodę na poletka.
          - A my co?
          - Ratuj się jak możesz. Dla 
        kuchni wodę przywozi pociąg.
          Uszer przypatrywał się ze 
        wstrętem żółtemu arykowi.
          - Rzygać mi się chce, jak na 
        to patrzę. Chciałbym się napić 
        dobrej wody.
          Wołyński wyciągnął nogi z 
        mułu, położył się na wznak.
          - Niedaleko Angrenu jest 
        źródło - przypomniał sobie. - 
        Bije spod ziemi. Mógłbym was 
        zaprowadzić.
          - Teraz o tym mówisz!
          - Ale to daleko.
          - Choćby dziesięć 
        kilometrów!
          - Dwa z hakiem.
          - I to ma być daleko? 
        Prowadź, bracie.
          Pobiegli do namiotu po 
        menażki. Potem szli po 
        pustynnej równinie, minęli 
        wzniesienie porosłe dzikim 
        czosnkiem i kolczastą miją i 
        weszli w zarośla tarniny. 
        Pachniało miętą.
          Ujrzeli taflę wodną wśród 
        zarośli, małą jak okno wybite 
        w ziemi. Spod gruntu 
        przykrytego świeżo ozielenioną 
        tarniną wypływał strumień, 
        bulgotał na tafli i ginął w 
        głębi. Bożek zanurzył palce w 
        wodzie. Lód!
          Napełnili menażki i długo 
        pili. Upijali się wodą, 
        przezroczystą jak alkohol. 
        Wlewali w siebie płynne niebo. 
        Uszer pierwszy odstawił 
        menażkę.
          - Dobre, psiamać!
          Umyli ręce. Potem zdjęLi 
        koszule i polewali się 
        nawzajem. Wytarli się znowu i 
        napełnili menażki.
          - Jeszcze go raz.
          Już się to w nich nie 
        mieściło. Od zimna tej wody 






        drętwiał przełyk. Czuli lód w 
        całym ciele. Odstawiali więc 
        menażki, by odpocząć, ogrzać 
        płuca oddechem i potem znowu 
        razik łyknąć.
          Usiedli stawiając przed sobą 
        napełnione menażki. Źródło 
        cicho mruczało. Odbijało się w 
        nim głębokie niebo i skrawek 
        zieleniejących cierni.
          - Przed wojną prowadziłem 
        autobus na trasie 
        Łódź_Warszawa - zaczął 
        wspominać Uszer. - Nie było w 
        Łodzi dziwki, żebym się z nią 
        nie przespał. Stać mnie było 
        na najdroższą. Nigdy się nie 
        targowałem. Jeszczem ją 
        podwoził na gapę.
          Wołyński położył się na 
        wznak.
          - Dobrze tu, rebiatki. Mam 
        teraz gdzieś cały batalion - 
        powiedział. - Zinatulina, 
        wojnę, Hitlera, normy, zupę 
        bez makaronu.
          Poderwał się i pociągnął łyk 
        wody. Uszer przytaknął.
          - Tak, teraz jest przerwa w 
        przedstawieniu. Tam puk_puk, 
        tu rób_rób, a u nas przerwa. 
        Siedź i pij.
          - Będę pisać wiersze  - 
        obiecywał sobie Wołyński. - O 
        źródle, o czystej wodzie, 
        czystym niebie. Nic ludzkiego 
        - sama przyroda.
          - Na pohybel poetom, którzy 
        nie piszą o moich gaciach! - 
        rzucił się na niego Bożek. - 
        Gdybym chciał być pisarzem, 
        tak jak ty, pisałbym tylko o 
        gaciach. O tym, że człowiek 
        powinien mieć buty i kawałek 
        chleba. Reszta - to oszustwo.
          Wołyński znów sięgnął po 
        menażkę. Wypiwszy westchnął 
        ciężko - woda wracała mu już 
        do gardła. Uszer tymczasem 
        wspominał:
          - Jak przyjeżdżałem do 
        Warszawy, szedłem do Gertnera 
        na gęsinę. Zjadałem sam pół 
        gęsi, takiej tłustej, aż z 
        pyska kapało. Na chleb 






        człowiek ani spojrzał. Lubiłem 
        pieczone kartofle albo frytki. 
        Rano gorący obwarzanek z 
        masłem. Dlaczego nie dajecie 
        mi w mordę?
          - Mów, mów, dziś wolno.
          - Ech, nie ma o czym. 
        Zapomniałem o piwie: 
        najbardziej lubiłem 
        Haberbuscha. - Znów przyssał 
        się do menażki. Odstawiwszy ją 
        powiedział: - Gwiżdżę na piwo.
          - Nie chcę słuchać, jak ktoś 
        pieje o słowiku - zaatakował 
        znowu Bożek. - Niech tylko 
        taki liryk ma pusto w brzuchu, 
        a rąbnie zachwycającego 
        słowika z procy i zeżre na 
        kolację.
          - Daj spokój - mruknął 
        Uszer. - Dziesięć razy jeszcze 
        zmienisz zdanie.
          - Mam nadzieję - zgodził się 
        Bożek. - Mam nadzieję, że 
        jeszcze będę syty i będę 
        myślał tak głupio jak wszyscy 
        ludzie syci. MOże nawet 
        przejmę się tym, że ty 
        dostaniesz order, a ja nie.
          - Chętnie bym nasrał na 
        jakiś order - powiedział 
        Wołyński. - Jak widzę gościa z 
        dzwoniącymi blaszkami, to mnie 
        ręce świerzbią, żeby mu dać w 
        mordę.
          Bożek:
          - To są zabawki 
        udziecinniające ludzi, którym 
        się wydaje, że są dorośli. 
        Rządzący dobrze to rozumieją. 
        Wymyślono całą drabinkę 
        godności, zasług...
          - Napijmy się po jednym - 
        przerwał Uszer.
          Łyknęli sobie znowu.
          - Czy możecie przez chwilę 
        milczeć? - zapytał Uszer.
          Więc milcząc przysłuchiwali 
        się mruczeniu źródła, w 
        którego tafli czerwieniło się 
        teraz zachodzące słońce. Potem 
        Uszer zakomenderował:
          - Idziemy.
          Napełnili raz jeszcze 
        menażki i ruszyli w drogę 






        powrotną. U stóp wzniesienia 
        Wołyński zatrzymał się.
          - Co ci się stało? - spytano 
        go.
          - Chcę sobie raz łyknąć.
          - Przyniesiesz do namiotu 
        pustą menażkę - wyrzucał mu 
        Uszer.
          Komsomolec nie odpowiadał. 
        Grdyka falowała mu podczas 
        picia. Kiedy skończył, 
        powiedział:
          - Poczekajcie, skoczę ją 
        napełnić.
          Nie wracał dość długo. 
        Słońce zaszło i cienie spowiły 
        dolinę. Tylko za szczytami gór 
        dogasały czerwone blaski. W 
        dole, jęcząc i chrapiąc, 
        toczyła się po wyboistej 
        drodze ziemnej ciężarówka. 
        Przybliżała się skacząc 
        światłami reflektorów.
          Wołyński przybiegł z menażką 
        właśnie w chwili, kiedy 
        ciężarówka mijała Bożka i 
        Uszera. Rozdziawił usta, 
        spytał:
          - Co to? Oni?
          Bożek kiwnął głową.
          Na platformie ciężarówki 
        stało kilku oficerów w 
        otoczeniu żołnierzy Nkwd. 
        Bożek rozpoznał Steinkopfa. 
        Opierał się przyjaźNie o ramię 
        enkawudzisty, wysoki, w długim 
        płaszczu, bez pasa.
          Bożek postawił na ziemi 
        menażkę i machnął ręką na 
        pożegnanie. Steinkopf poważnie 
        i w milczeniu zasalutował. 
        Oddalał się tak salutując, aż 
        wreszcie przysłoniły go 
        ciemności. Z daleka donosił 
        się jeszcze cichnący warkot 
        motoru.
          Bożek schylił się po 
        menażkę.
          - Macie swoją przerwę - 
        powiedział.
          - Niech zdychają, szkopy 
        zatracone! - warknął Wołyński. 
        - Niech ich wszystkich, 
        wszystkich diabli porwą! To 
        przez nich tak się męczymy. 






        Wszystko przez nich.
          Bożek zauważył:
          - Wylała mi się woda.
          - To idź, nabierz.
          - Nie chce mi się. Ciemno 
        się zrobiło.
          - Ciemno, nie idź - poradził 
        Uszer.
          Schodzili ze wzniesienia. W 
        oddali tliły się słabe ogniki 
        miasteczka namiotów. Uszer 
        powiedział:
          - To był gazik. Całkiem 
        niezły wóz. Na oko trzech 
        kopiejek byś za niego nie dał, 
        ale na te drogi jest w sam 
        raz. Leją weń szczyny zamiast 
        paliwa - i też ciągnie. 
        Zmieniłbym tylko skrzynię: już 
        zanadto wygląda po furmańsku.
          Spytał nagle:
          - To on tobie tak salutował, 
        Bożek?
          - MNie.
          - Nałyka się biedy bez 
        butów.
          - Suka mu marsza grała - 
        odezwał się Wołyński. - Oni 
        naszym gorzej robią.
          - Czy ja mówię, że nie? - 
        zgodził się Uszer. - Ja tylko 
        tak...
          Przystanął i odpił kilka 
        łyków wody.
          - Skrzynię kiedyś zmienią - 
        powiedział sapiąc z przepicia. 
        - Mógłbym się założyć..nv
            Część I (c.d.)
        
            Rozdział IV
        
            1
        
          Zinatulin sporządził sobie 
        ze sznurków, onuc i dwóch 
        koszul parawanik przed 
        łóżkiem, które stało obok 
        wyjścia z namiotu, po lewej 
        stronie. "Naczelnik odgradza 
        się od masy" - komentowano 
        nowe przedsięwzięcie 
        brygadzisty. Dopiero wieczorem 
        wszystko się wyjaśniło.
          Zinatulin sprowadził sobie 
        dziewczynę. Nie miała chyba 






        więcej niż dziewiętnaście lat. 
        Ubrana była w workową 
        spódnicę, fufajkę i gumowe 
        buty. Kędzierzawe, ciemnoblond 
        włosy przewiązała szorstką 
        chustą. Twarz miała szeroką, 
        oczy wąskie, zapadnięte, nos 
        gruby i pękaty. Była z całą 
        pewnością brzydka i brudna. 
        Przypatrywała się mężczyznom 
        nieśmiało i trochę spode łba. 
        Zinatulin wziął butelkę z 
        knotem, stojącą zwykle na 
        deseczce przybitej do słupa 
        pośrodku namiotu, i postawił 
        ją na taborecie koło swego 
        łóżka. Zesunął onuce i koszule 
        swojego parawanu. Ale poprzez 
        szczeliny i tak można było 
        zobaczyć, co się tam dzieje.
          Łaboresznych gwizdnął na 
        pozostałych, żeby kładli się 
        spać. Rozebrali się szybko i 
        wsunęli pod swoje koce i 
        płaszcze. Potem spoglądali 
        wszyscy w jedną stronę - tam, 
        gdzie za parawanikiem pełgał 
        płomyk na butelce z knotem.
          Początkowo nic takiego się 
        nie działo: Zinatulin i jego 
        dziewczyna siedzieli na łóżku 
        i jedli. Słychać było tylko 
        zawziętą pracę szczęk. W 
        powietrzu unosił się zapach 
        cebuli. Zadzwoniło szkło, 
        zabulgotało w gardłach. Przez 
        cały czas Zinatulin nie 
        wyjmował ręki spod spódnicy 
        dziewczyny. Potem rozległo się 
        dmuchnięcie, światło zgasło. 
        Łóżko ciężko zgrzytnęło.
          Bożek wpatrywał się w 
        ciemną kopułę namiotu. Słuchał 
        oddechu tamtych - pożądliwego 
        i radosnego. Obok powoli i 
        ciężko oddychał Uszer. 
        Rozróżnił sapanie 
        zakatarzonego Wołyńskiego. 
        Hahn wiercił się niespokojnie 
        na swoim łóżku. Łaboresznych 
        zapalił skręta. 
        Hadżimuchamedow cicho jęknął.
          Bożek dotknął ręki Uszera.
          - Zaczęli? - spytał.
          - Nie. PIeszczą się.






          Uszer określał wszystko 
        bezbłędnie.
          - Teraz - szepnął nagle i 
        dźwignął się na łóżku.
          Wszyscy podnieśli głowy. 
        Słuchano przyśpieszonych 
        oddechów tamtych, wściekłego 
        rytmu łóżka pod ścianą. 
        Napełnili swoim szamotaniem 
        się namiot. Coraz mniej chyba 
        zdawali sobie sprawę z 
        obecności innych. Zinatulin 
        bełkotał coś po tatarsku - 
        może jakieś słowa miłosne, 
        może jakieś sprośności - nikt 
        nie rozumiał - dziewczyna 
        chyba też nie, skoro była 
        Rosjanką.
          Uszer podniósł się nagle 
        na łóżku. Bożek nie wiedział 
        dlaczego, ale i jego coś 
        poderwało. Na wszystkich 
        łóżkach zafalowały cienie.
          - KOńczy - szepnął Uszer.
          Z łóżka za parawanem 
        donosiły się głęBokie, znużone 
        oddechy. Zinatulin coś 
        cichutko powiedział. 
        Dziewczyna zachichotała 
        piskliwie. Potem była cisza.
          Uszer wsparty na łokciu 
        mówił szeptem:
          - W Łodzi nie było bladzi, 
        żebym się z nią nie przespał. 
        Wydawałem na tę robotę masę 
        pieniędzy.
          - Naprawdę to się nigdy 
        porządnie nie nacałowałem - 
        uświadomił sobie Bożek.
          - Dlaczego tak?
          - KOchałem się w jednej 
        gimnazistce.
          Uszer:
          - BęDę musiał chyba wybrać 
        się do swojej.
          Urwał i nasłuchiwał.
          - Zaczynają znowu.
          Znów wszyscy stężeli w 
        milczeniu. Łaboresznych 
        zapalił nowego papierosa. 
        Hadżimuchamedow beznadziejnie 
        zawył. Ktoś trzepnął go po 
        łbie: milcz! Bożek rozpoznał 
        głos Łaboresznycha.
          I tak już zostało: 






        skłębione oddechy tamtych 
        dwojga za parawanem i ciężkie, 
        pojedyncze ich, którzy 
        słuchali. Z wyjątkiem 
        poświstującego przez nos 
        Wernera - stary spał w 
        najlepsze.
          Gdzieś koło północy za 
        parawanikiem uciszyło się. 
        Bożek wyobrażał sobie jak 
        spali, objęci ramionami, 
        przytuleni do siebie, brudni, 
        nadzy i ciepli, tchnący cebulą 
        i samogonem. Długo leżał 
        torturowany widziadłami, nad 
        którymi zupełnie nie panował.
          Kiedy wstał, dziewczyny 
        już nie było. W namiocie 
        panowało ciężkie milczenie. 
        Czuło się wzbierającą burzę. 
        Zinatulin strzepywał do 
        menażki okruchy z koca. Potem 
        wsunął pustą butelkę pod 
        łóżko. Łaboresznych zaczepił 
        Bożka:
          - No co, bracie, wzięło 
        cię?
          - Co miało wziąć?
          - Wiadomo co. Miłość! 
        Kalesony ci nie pękły? Nie? 
        Nic, bracie, nie martw się, to 
        od podłego życia. Żyć to się 
        żyje, a do kobity nie 
        pociągnie. Woda i kluski - nie 
        zajrzysz między nóżki... 
        Zinatulin!
          Zawołał brygadzistę głosem 
        tak stanowczym, jakby on, 
        Łaboresznych, był tu dowódcą. 
        Zinatulin nie zreflektował 
        się, że jest to zamach na jego 
        godność, zbliżył się 
        posłusznie. Otoczono ich 
        kołem. Zaczynało się.
          - Narypałeś się? - spytał 
        rzeczowo Łaboresznych.
          Zinatulin wyszczerzył 
        zuchowato żółte siekacze.
          - Nikt nie przeszkadzał? - 
        dopytywał się Łaboresznych.
          - Nikt. Z wami tylko konie 
        kraść.
          - To podziękuj bractwu...
          - Racja, jest za co. 
        Dziękuję.






          - Drogo cię kosztowało?
          - Normalnie. Porcja chleba 
        i kolacja z samogonem.
          Tego się domyślano. 
        Czekano, co będzie dalej.
          - No to słuchaj, 
        sukinsynie - mówił 
        Łaboresznych. - Na drugi raz 
        zbijemy ci mordę, a do 
        dziewczyny zrobimy kolejkę. 
        Nie sprowadzaj nam tu więcej 
        nikogo! Skapowałeś?
          - Bo co? Co wam do mnie? 
        Czy ja wam bronię?
          - O nas się nie martw. 
        KOmu jeszcze stoi, sam się 
        postara. Ale nie w namiocie. 
        Ciepło się zrobiło, możecie 
        uprawiać psie wesele na 
        dworze!
          - Nie chcę słuchać! - 
        zawołał Hadżimuchamedow. - Nie 
        chcę słuchać twoja spać z 
        baba! Ja człowiek - nie deska.
          - Mam dwoje dorosłych 
        dzieci, Zinatulin - powiedział 
        spokojnie Wasiljew. - 
        Wychowałem je wedle bożego 
        zakonu.
          - Wy mi tu nie 
        rozkazujcie! - krzyknął Tatar. 
        Ja swoje wiem, ja tu dowodzę! 
        Sprowadzam dziwkę i płacę jej. 
        MOja sprawa.
          - Uszer wysunął się 
        naprzód. Powiedział z flegmą:
          - Dowodzisz, Zinatulin, 
        ale to nie znaczy, że masz 
        mordę z żelaza. Jak w nią 
        rymnę, to się nogami nakryjesz 
        razem ze swoim wodzostwem.
          Zinatulin patrzył wokół 
        siebie rozbieganymi oczkami.
          - Wszyscy przeciw mnie! - 
        wołał. - To spisek. Bunt!
          Łaboresznych uśmiechnął 
        się.
          - Ty naprawdę wyobrażasz 
        sobie, że jesteś w wojsku? W 
        regularnym batalionie? Tutaj, 
        bracie, jak w kryminale. Znasz 
        przecież prawa kryminału. 
        Siedziałeś, czy nie?
          - Siedziałem. A co?
          - No więc, nie drażnij 






        społeczności.
          Blichsztajn odezwał się 
        śPiewnie, z żydowska:
          - Słuchaj, wodzu, a tę 
        normę chleba to skąd dla niej 
        wytrzasnąłeś?
          - A samogon? - rzucił się 
        wściekle Hahn.
          - Ukradłem! No i co? mam 
        się z wami dzielić?
          - Masz! - zawołali 
        wszyscy, Bożek też.
          - Ja kradłem! Ja - nie wy! 
        - krzyczał Zinatulin. - Ja 
        sam!
          - Ale my o tym wiemy - 
        powiedział spokojnie 
        Łaboresznych. - To wystarczy. 
        A kradłeś jak? Dla kogo? 
        Oszukałeś magazyniera, 
        prawda? No to jesteśmy 
        wspólnikami.
          Hahn pacnął się w czoło:
          - Chłopy! Toż ta dziwka 
        była nasza! Wszyscy mieli 
        prawo korzystać! Chłopy! 
        Chłopy!
          Werner pytał 
        nieprzytomnie:
          - Jaka cifka? Co sa cifka?
          - Odsuńcie się! - 
        zapiszczał przerażony 
        Zinatulin. - Odsuńcie się, bo 
        zawołam na pomoc. Dajcie 
        mówić! Jak to, powiadacie 
        wspólny chleb? Dziwka - do 
        diabła z dziwką - ale chleb! 
        Chleb był mój! Ja oszukałem 
        magazyniera! Ja! Ja sam!
          - Mówiłeś, że to dla 
        brygady - wypominał 
        nieubłagany Łaboresznych.
          - No i co? Mówiłem! To mam 
        się dzielić? Jak pójdę do wsi, 
        barana na plecy schwytam i 
        przytaskam, to mam się z wami 
        dzielić baranem?
          - To co innego.
          - A jak Uszer szlauch 
        rąbnął i sprzedał Uzbekom, to 
        się dzielił?
          - Też coś innego. Rąbnął 
        go na własne ryzyko. A ty 
        wziąłeś chleb dla brygady. 
        Należy się wszystkim. Oddaj 






        chleb!
          - LUdzie, czy już nie 
        macie sumienia?! Umówiłem się 
        z nią na przyszły tydzień.
          - Twoja sprawa.
          - Nie da mi przecież za 
        darmo.
          Uszer zapytał:
          - Ile masz martwych dusz?
          Zinatulin rozglądał się 
        wokół bezradnie. Oni czekali w 
        milczeniu na odpowiedź.
          - Gadaj, gadaj, póki ci 
        tych zębisków nie wybito - 
        zniecierpliwił się 
        Łaboresznych.
          - Dwie - przyznał się 
        Zinatulin.
          - Kilo sześćset.
          - Ale ja sam je 
        wymyśliłem! Sam skombinowałem!
          - Kilo sześćset.
          - Ale ja sam.
          - Po trzynaście deka na 
        chłopa. Skocz po chleb, 
        Zinatulin i podziel 
        sprawiedliwie.
          Zinatulin zgarnął z łóżka 
        worek i ruszył do wyjścia. 
        Rzucał wyzwiska wyświstując je 
        spomiędzy zębów. Bandyci. 
        Krwiopijcy. Eksploatatorzy. 
        Burżuje. Jak barana 
        przytaszczę na plecach, to też 
        się mam z wami dzielić? 
        Hycle. Kapitaliści. 
        Rzezimieszki. Pederaści. 
        Pasożyty.
          - Idź, idź, Zinatulin - 
        uspokajał go Wasiljew. - Czego 
        klniesz. Źle ci było? Coś 
        uciechy zażył, to twoje. A 
        kląć nie należy. Boga 
        obrażasz.
        
            2
        
          Najpierw usłyszeli 
        pogwizdywanie - była to, jak 
        zwykle, piosenka o wesołym 
        wichrze - potem dopiero 
        zobaczyli Sitnikowa. Wsunął 
        głowę do namiotu.
          - Wszyscy zdrowi? - 
        spytał.






          Zinatulin poderwał się na 
        baczność.
          - Tak jest, towarzyszu 
        inżynierze.
          - Podziwiam - odrzekł 
        Sitnikow. Wyjął fajkę z ust i 
        wytrzepał z niej popiół. KIedy 
        pochylił głowę, opadło mu na 
        czoło pasmo jasnych włosów. 
        Pukał palcem w fajkę, stojąc 
        naprzeciw nich w długich 
        sztruksowych spodniach i 
        koszuli w paski rozpiętej na 
        piersi. Nagle spytał: - A 
        murować ktoś tu umie? Nikt nie 
        odpowiedział.
          - Wy, Łaboresznych? - 
        spytał inżynier.
          - Nie, dziękuję - 
        powiedział Łaboresznych. - Ja 
        dzisiaj dyżurny.
          Zgłosił się Wasiljew.
          - Wiecie, co to jest dom z 
        żeberek? - pytał Sitnikow. - 
        Domek grubości jednej cegły w 
        drewnianym oszalowaniu. 
        Zrobicie?
          - Zrobi się.
          - Dobierzcie sobie dwóch 
        pomocników.
          Wasiljew zwerbował Bożka i 
        Uszera.
          Inżynier zaprowadził ich 
        na drugą stronę toru. Był 
        jeszcze ranek, ale słońce 
        przygrzewało już porządnie. 
        Bujna trawa pokrywała brzegi 
        aryku. Niebo było błękitne i 
        znieruchomiałe.
          - Zbudujemy domek - 
        powiedział Sitnikow. - Nie 
        żaden zakatarzony namiot, ale 
        domek z cegieł.
          Odmierzył cztery kroki.
          - Dosyć? - spytał.
          Nie odpowiedzieli.
          - Nasz pierwszy dom - 
        przypomniał inżynier. - Marny 
        bo marny, ale pierwszy. - 
        Patykiem nakreślił linię na 
        ziemi. - Cztery metry, powinno 
        wystarczyć.
          Znów odmierzył cztery 
        kroki i znów narysował 
        patykiem linię. Potem 






        uzupełnił kwadrat.
          Wasiljew i jego pomocnicy 
        przypatrywali się w milczeniu. 
        Bożek odezwał się:
          - Co to ma być?
          - Cztery ściany z cegieł i 
        nad tym dach. Bo widzicie... - 
        Sitnikow przykucnął i zaczął 
        rysować patykiem na ziemi, jak 
        ten domek będzie wyglądał. - 
        Przyjeżdża żona technika 
        Rybaka z dzieckiem. Pędrak ma 
        sześć miesięcy. Posłać ich do 
        namiotu? Młode małżeństwo, 
        trzeba im zafundować domek.
          Skinęli głowami.
          - Szalunek został po 
        moście. Cegła z odpadów. Każdy 
        śmieć się nadaje. Kawałeczki, 
        odłamki - wszystko się 
        wepchnie.
          - Ile dostaniemy? - spytał 
        Wasiljew.
          - Dwa i pół rubla od metra 
        kwadratowego. Cztery ściany po 
        dziesięć metrów kwadratowych - 
        sto rubli na trzech.
          - Akord? - zrozumiał 
        Wasiljew i zatarł ręce.
          Bożek odezwał się:
          - Pięć na pięć, 
        inżynierze. Cztery metry to za 
        mało.
          Sitnikow spojrzał na niego 
        podejrzliwie.
          - Tak myślicie?
          - Tak. O nasz zarobek nie 
        idzie. Zrobimy pięć na pięć 
        za te same pieniądze.
          - Wasiljew przytaknął:
          - Pięć na pięć, on ma 
        rację. Bądź co bądź, pierwszy 
        domek.
          Sitnikow zgodził się.
          - Dobra. Do roboty!
          Poszli pod most po słupy 
        ze starego szalunku. Potem 
        kopali doły, żeby je wbić. 
        Spocili się, pozdejmowali 
        koszule i spodnie. Uszer 
        został w spodenkach 
        gimnastycznych, Bożek w 
        podwiązanych kalesonach, 
        Wasiljew w spodniach.
          Uszer trzepnął Bożka po 






        perlących się potem plecach.
          - Opaliłeś się.
          - Ty też.
          - Wyglądasz jakbyś był z 
        brązu.
          - Ze złota! Także to, co 
        wewnątrz.
          - Katia z kuchni powinna 
        ci dawać repetę.
          - Nie chce nawet na mnie 
        spojrzeć.
          - Niepotrzebnie 
        podchodzisz do niej nagi - 
        powiedział Uszer, który 
        powinien był znać się na tych 
        rzeczach. - Tutaj nagość to 
        żaden rarytas...
          - Podobno Katia wieczorem 
        gotuje dla inżyniera kluski - 
        wtrącił Wasiljew.
          - On ma koszulę w paski! - 
        krzyknął Bożek biegnąc z 
        wiadrem do aryku. Wróciwszy 
        rozchlustał wodę wewnątrz 
        przyszłego domku. - Nie jadłem 
        prawdziwych klusek całą 
        wieczność.
          - Co robisz? - spytał 
        Uszer.
          - Podłogę. Trzeba zmoczyć 
        glinę i ubić ją.
          - Szkoda, że nie można im 
        zafundować prawdziwej podłogi 
        - powiedział Uszer.
          - Na pustyni i taka 
        ujdzie. Nie będą mieli okien? 
        - zwrócił się Bożek do 
        Wasiljewa.
          - Po co? Żeby słońce przez 
        nie zaglądało?
          - Ani kuchenki?
          - Latem gotuje się na 
        powietrzu.
          - A zimą?
          - Do zimy daleko. - 
        Wasiljew zamyślił się. - 
        Możemy im zrobić w podłodze 
        żarowisko kryte stoliczkiem. 
        Po uzbecku.
          - To niezła myśl.
          - W południe, kiedy 
        korzystali z przerwy, 
        przyszedł technik Rybak, 
        niski, czarnowłosy, lat miał 
        chyba nie więcej niż 






        dwadzieścia pięć.
          - Odpoczywacie? - rzucił 
        na powitanie i kucnął obok 
        nich.
          - Jak pan widzi - odparł 
        Wasiljew. - Ale zrobimy to na 
        czas, towarzyszu inżynierze.
          - Nie jestem inżynierem.
          - Zawsze siła techniczna, 
        człowiek uczony.
          - Kiedy żona przyjedzie? - 
        spytał Bożek.
          - Za dwa dni.
          - Nazbyt jej się spieszy - 
        zatroskał się Wasiljew. - 
        MOżna nie zdążyć.
          Uszer nie miał 
        wątpliwości.
          - Zrobimy! Podgonimy nocą. 
        Lepiej się wyspać w południe.
          - Ściany rozpalą się w 
        słońcu - uprzedzał Wasiljew. - 
        Zanadto cienkawe. W chałupie 
        może być nie do wytrzymania.
          - Za to w nocy szybciej 
        się wystudzą - pocieszał się 
        Rybak.
          - Tak - na to Wasiljew - w 
        nocy może być nawet zimno.
          Wkopali słupy, do których 
        przybijali potem oszalowanie. 
        Rybak stał i patrzył.
          - Będą cztery ściany, 
        inżynierze, i dach nad głową - 
        odezwał się Bożek. - Miał już 
        pan kiedyś własne mieszkanie?
          - Chyba nie. Wychowałem 
        się w sierocińcu.
          - A żona?
          - Ona miała. Mieszkała z 
        rodzicami w Kijowie. Ale 
        ostatnio dużo się tułała.
          - Uszer rozprostowywał 
        siekierą stare zardzewiałe 
        gwoździe. Bożek przytrzymywał 
        deski, w które Wasiljew stukał 
        młotkiem. Trzymając gwoździe w 
        zębach Wasiljew cedził swoje 
        uwagi:
          - Nie będzie miał pan 
        okna.
          Rybak wzruszył ramionami.
          - Ani kuchenki.
          - Gotuje się na powietrzu.
          - A zimą?






          - Och, do zimy!...
          - Zrobimy panu żarowisko - 
        rzucił Bożek. - Po uzbecku 
        "sandał".
          Rybak zaśmiał się.
          - Będę więc mieszkał jak 
        Uzbek.
          - Jak Uzbek? A ma pan 
        dwadzieścia kołder? - zapytał 
        Wasiljew.
          - Da koce.
          - To mało.
          - I dwa płaszcze.
          - To już coś.
          - Cztery ściany - 
        powtórzył Bożek. - Mój Boże, 
        cztery ściany. Co pan będzie 
        wieczorami robił z żoną?
          Rybak zaśmiał się. Bożek 
        powiedział, zmieszany:
          - Nie to miałem na myśli. 
        Grywa pan w coś?
          - Czasem gramy w domino. 
        Ale ona nie lubi, bo ją 
        ogrywam. Zresztą, teraz mamy 
        oboje zajęcie. Ja tutaj, ona z 
        naszą smarkulą.
          - Jeśli pan pozwoli, 
        zajdziemy do was czasami. Na 
        domino.
          Rybak nie odpowiedział. 
        Bożek położył deskę na ziemi.
          - Gorąco - powiedział. - 
        Zróbmy przerwę.
          Poszli odpoczywać pod 
        most. Rybak podreptał za nimi. 
        Spytał nerwowo:
          - Skończycie pojutrze 
        wieczór?
          - Powiedzieliśmy przecież.
          - Dorzucę z własnej 
        kieszeni. Po dziesięć rubli na 
        głowę.
          Bożek przystąpił do 
        niego.
          - Nie trzeba. Płacą nam od 
        metra.
          - Czego się złościsz?
          - Nie złoszczę się.
          - Tylko co?
          - Nic. Chciałem, żebyś 
        zagrał ze mną w domino.
          - Teraz? Dziś?
          - Nie. Jak będzie żona. 
        Żebyś mnie zaprosił i zagrał 






        ze mną przy niej w domino.
          - Masz zachcianki.
          - Nie rozumiemy się - 
        powiedział ponuro Bożek. - Ale 
        nie martw się. BęDziesz miał 
        swoje cztery ściany.
          - Lubisz grać w domino?
          - Nie.
          - No więc co?
          - Nic. Nic.
          Rybak spojrzał na bose 
        stopy Bożka, potem na jego 
        nagie opalone uda, na nagą 
        brązową pierś, na futrzaną 
        czapkę na głowie. Bożek czuł, 
        że fala gorąca napływa mu do 
        twarzy. Nabrałem krwi - 
        pomyślał. Odwrócił się i 
        poszedł w stronę aryku. Usiadł 
        w świeżej, ciepłej trawie i 
        zanurzył stopy w mulistej 
        wodzie. Usłyszał głos Rybaka:
          - Zrobię dla was 
        przyjęcie. Nie jestem świnia, 
        nie myśl. Przyjęcie będzie. 
        Ale to wszystko. Te cztery 
        ściany chcę mieć dla siebie, 
        dla swojej rodziny. Żadnych 
        przyjaciół domu. Myślałeś, że 
        robisz domek dla siebie?
          - W porządku, inżynierze, 
        w porządku. Nic takiego nie 
        myślałem. Nie bęDzie żadnych 
        kłopotów... Ona da tu sobie 
        radę? - zapytał.
          Rybaka opuściła nerwowość. 
        Powiedział z czułością:
          - Jest silniejsza, niż 
        mogłem przypuścić.
          Wyjął z portfela pożółkłą 
        pocztówkę. Ze zdjęcia 
        spoglądały dziecinne oczy na 
        drobnej twarzyczce. Bożek 
        przypatrywał się długo, nie 
        mógł przemóc lekkiego skurczu 
        w krtani.
          - Wygląda jak dziecko - 
        zauważył.
          - To jest zdjęcie przed 
        ciąży.
          Bożek podniósł się.
          - Porobimy trochę. - 
        Wytarł pot ściekający 
        strużkami spod futrzanej 
        czapki. Lepiej pocić się 






        pracując - pomyślał.
          Znów przy robocie. Rybak 
        wciąż przy nich tkwił. Uszer 
        nie oszczędzał go:
          - UPieczecie się między 
        tymi cegłami. Żeby chociaż w 
        cieniu drzewa...
          Rybak bronił się ostatkiem 
        sił.
          - W namiocie byłoby nam 
        goręcej.
          - Co można wymagać od 
        namiotu? Jutro wyjmiesz kołki 
        i pójdziesz dalej. Namiot to 
        buda koczownika. A wy 
        bęDziecie mieli dom. Dom 
        powinien być domem.
          Bożek mruknął:
          - Bez obaw, inżynierze. 
        Pokryjemy cegły grubą warstwą 
        gliny. Tego draństwa tu nie 
        brakuje. Glina będzie nieźle 
        izolować.
          - Mądrze - pochwalił 
        Wasiljew. - Wybielimy wam izbę 
        wapnem. Będzie całkiem 
        przyzwoicie. Z zewnątrz też 
        wybielimy.
          - A dach?
          - Nałożymy słomiane maty i 
        oblepimy gliną. Zresztą 
        deszczu nie będzie - aż w 
        październiku.
          - Tak, o glinę przynajmniej 
        nie musimy się martwić.
          - Ona ma zupełnie oczy 
        dziecka - opowiadał Bożek 
        kolegom.
          - Zawsze lepiej, żeby była 
        przy mężu - zauważył Wasiljew.
          Wszyscy się zgodzili.
          Rybak kołyszącym się 
        krokiem odszedł do swoich 
        zajęć. Oni postukiwali jeszcze 
        przy szalunku aż do wieczora. 
        Kiedy skończyli, Wasiljew 
        zakomenderował:
          - Ubierajcie się, na 
        dzisiaj dosyć.
          Ubierali się w milczeniu. 
        Dopiero w namiocie, kiedy 
        jedli szarawą zupę z grubej 
        krupy pszennej, Uszer spytał:
          - Majster, a w nocy nie 
        porobimy?






          Wasiljew podrapał się za 
        uchem.
          - Prędzej będzie wypłata - 
        przypomniał Bożek.
          - Ano tak. Można by już 
        zacząć zakładać cegłę.
          - Właśnie.
          - Akord to akord - zgodził 
        się Wasiljew.
          I postanowił, że porobią 
        trochę w nocy.
        
          3
        
          Trzeciego dnia wieczorem 
        wszystko było ukończone. Cały 
        batalion się zbiegł, żeby 
        podziwiać pierwszy domek. Był 
        czyściutko wybielony i 
        otynkowany. Podłogę z 
        udeptanej gliny polano raz 
        jeszcze wodą i starannie 
        wypolerowano. Rybak wstawił 
        dwa żelazne łóżka, kufer, wbił 
        gwoździe w ścianę. Znalazła 
        się dwurzędowa półeczka na 
        naczynia. U wejścia zawieszono 
        na razie koc, ale Uszer 
        obiecał zmajstrować drzwi, jak 
        tylko Rybak dostarczy mu 
        zawiasów.
          Rybak chodził między 
        ludźMi i mówił nerwowo:
          - Chałupyście nie 
        widzieli? Jest na co 
        patrzeć...
          - JEst, jest - upierali 
        się.
          - Wybielone jak u 
        przyzwoitych kmieci.
          - Wygląda niczego sobie.
          - Można zacząć seryjną 
        produkcję.
          - Nad żarowiskiem trzeba by 
        umieścić stół z przyciętymi 
        nogami.
          - MOże być taboret.
          - Przykryć kocem, żeby 
        trzymał ciepło.
          - Zimą można wstawić 
        piecyk.
          - Ale musisz przebić otwór 
        na rurę.
          - Chałupa się zawali.
          - Zawalić to się może i od 






        silniejszego wichru.
          - Od wichru i drzewo się 
        zawali.
          Rozchodzili się powoli. 
        Bożek powiedział do Uszera:
          - Gdyby nie był wstawił 
        swoich łóżek, przespałbym tę 
        noc w naszym domku.
          - Pośpieszył się.
          - Kiedy forsa?
          - Jutro. Po dwadzieścia 
        pięć dla nas, pięćdziesiąt dla 
        majstra.
          - KUpa pieniędzy - 
        stwierdził Bożek.
          - Porcja chleba na bazarze 
        - obliczył Uszer.
          - Co zrobić z taką forsą?
          - Schowaj na buty.
          - Może na sznurowadła?
          - Ja przechleję.
          W namiocie Zinatulin 
        powitał ich wiadomością:
          - Wszyscy spocznij i 
        rozejść się. Od jutra 
        przestajemy być wojskiem.
          Było to coś 
        nieoczekiwanego. Władze 
        postanowiły rozwiązać batalion 
        i zatrzymać wszystkich jako 
        robotników kontraktowych.
          - No to świetnie - 
        powiedział Gilman. - Zwijam 
        manatki i pryskam do 
        Taszkientu.
          - Samowolnie? - zapytał 
        śpiewnie Blichsztajn. - Znasz 
        artykuł czterdziesty siódmy?
          - Dostaniemy kartki na 
        chleb - poinformował 
        Zinatulin.
          Ktoś orzekł krótko:
          - Wojsko lepsze.
          Bożek pokręcił się na 
        łóżku, zanim ułożył głowę na 
        worku owiniętym wokół jego 
        starych trzewików.
          - Uszer - szepnął.
          - No?
          - Zdaje się, że będzie nam 
        lepiej.
          - Dlaczego?
          - Tak mi się zdaje. 
        Łatwiej będzie z tym skończyć.
          - Nawiać? W wojsku - 






        trybunał, w cywilu - sąd.
          - Ale co wolny, to 
        wolny... Czuję się inaczej...
          - MOże. Zobaczymy, co 
        madame Rybak powie na swoje 
        mieszkanie.
          - Padnie na kolana, 
        przekonasz się.
          Rybakowa przyjechała 
        nazajutrz rannym pociągiem. 
        Bożek, Uszer i Wasiljew 
        obserwowali ją z daleka, jak 
        szła z pociągu u boku męża. 
        Technik niósł owinięte w koc 
        dziecko, Rybakowa dreptała 
        obok zaaferowana z malutkim 
        węzełkiem w ręku. To były 
        wszystkie jej rzeczy. 
        Wyglądała tak jak na zdjęciu - 
        miała drobną figurkę, ruchliwą 
        twarz, może tylko bardziej 
        surową niż na fotografii.
          Rybak z żoną znikli w 
        swoim domku. Bożek i jego 
        kompania poszli do wykopu. W 
        południe Rybak znalazł ich 
        wśród setki półnagich postaci.
          - No jak? - zagadnął 
        Wasiljew technika. - 
        Zadowolona?
          - Diabeł ją wie. Śpi.
          - Chałupa ładnie 
        wybielona.
          - Owszem, owszem. Mówię 
        wam - śpi.
          - A dziecko?
          - Nie wiem. MOże 
        wrzeszczy. Więc, towarzysze, 
        proszę wieczorem do mnie. Na 
        jednego głębszego.
          - Zrobi się.
          Rybak odszedł.
          - Ma baba szczęście - 
        mówił Łaboresznych. - Wszyscy 
        w namiocie albo w baraku, a 
        ona we własnym domku.
          - Cegła grubości.
          - Ale domek! Wybielone jak 
        nie przymierzając izba.
          - Pół roku będzie, jak nie 
        spałem pod dachem - odezwał 
        się Trzciński.
          Wszyscy zwrócili na niego 
        oczy, bo Trzciński prawie się 
        nie odzywał. Więcej zresztą 






        już tego dnia nie powiedział. 
        Wieczorem Wasiljew ze swoimi 
        pomocnikami poszli do Rybaków. 
        W kieszeni mieli pieniądze, 
        które wypłacono im za 
        akordówkę. Byli podnieceni 
        oczekującym ich przyjęciem. Na 
        progu powitał ich Rybak: 
        proszę, proszę do środeczka. 
        Weszli do domku. Zamiast stołu 
        pośrodku izby stał kufer 
        Rybaka, na nim lampa naftowa. 
        Na ścianie wisiał portret 
        Stalina i reprodukcja jakiegoś 
        obrazu wycięta z tygodnika 
        "Ogoniok". W głębi pokoju 
        stała Rybakowa huśtając na 
        rękach dziewczynkę.
          - MOja żona - przedstawił 
        Rybak. Ukłonili jej się 
        szarmancko - ona skinęła im 
        głową nie przerywając 
        huśtania. Wasiljew odchrząknął 
        i zaczął:
          - To musicie wiedzieć, 
        obywatelko, że to my... My, 
        znaczy się, wspólnym 
        wysiłkiem, wybudowali...
          Kiwnęła głową, że wie.
          - Wybudowaliśmy, żeby wam 
        się dobrze mieszkało.
          - Aaa - kołysała Rybakowa 
        dziecko.
          - Podłogę wypolerował ten 
        oto młodzieniec - Wasiljew 
        wskazał na Bożka.
          Rybakowa położyła dziecko 
        na łóżku, trochę może zbyt 
        gwałtownie, bo dziecko 
        zapłakało.
          - Wrzeszcz, nic ci nie 
        będzie - warknęła.
          Mąż postawił na skrzyni 
        butelkę i kubki. Żona kroiła 
        kostki chleba. Wasiljew 
        przysunął sobie krzesło. Bożek 
        chwycił go za rękę.
          - Co ty? - spytał 
        zdziwiony Wasiljew.
          - Stój - wycedził Bożek 
        przez zęby. - Stój.
          - Dlaczego?
          - Nie proszono cię, żebyś 
        usiadł.
          - Rybak rozlał wódkę.






          - Czym chata bogata - 
        powiedział bezbarwnym głosem.
          - Wszyscy się temu domkowi 
        dziwują, towarzyszko Rybakowa 
        - zaczął Wasiljew. - Cholernie 
        się ludziom chałupa podoba.
          Rybakowa burknęła:
          - Pijcie.
          Wasiljew podniósł kubek.
          - Cieszymy się, żeśmy się 
        przyłożyli, towarzyszko. Macie 
        mieszkanie, że szkoda gadać. 
        Jak ludzie!
          Rybakowej zadrżały usta. 
        Odwróciła się do ściany i 
        wybuchnęła głośnym płaczem.
          - Co to? Co to? - pytał 
        zdumiony robotnik.
          - Pij, ośle - warknął 
        Rybak. - Nikt cię nie prosił o 
        wygłaszanie przemówień.
          Wasiljew posłusznie wypił. 
        Uszer też. Bożek stał 
        wyprostowany.
          - A wy? - spytał Rybak.
          - Nie piję.
          - To kalorie - przypomniał 
        Uszer.
          Bożek zawahał się.
          - Daj, ja za ciebie - 
        wtrącił pośpiesznie Wasiljew. 
        - A wy, inżynierze?
          Rybak jakby nie dosłyszał. 
        Ona stała z przyciśniętą do 
        oczu chustką, pierś jej 
        unosiła się spazmatycznym 
        łkaniem.
          - Czemu to? - dopominał 
        się odpowiedzi Wasiljew.
          - Pij, pij - radził 
        niecierpliwie Rybak.
          - Masz wypić swój 
        kieliszek i pójść sobie do 
        diabła, zrozumiałeś? - pouczał 
        go Bożek. - Nie przyszedłeś tu 
        na wieczorynkę, tylko na 
        kielich po robocie.
          - No to bęc - zgodził się 
        z rezygnacją Wasiljew.
          Żuli w milczeniu pokrojony 
        w kostki chleb - tego się nie 
        przepuszcza. Rybak kręcił się 
        niespokojnie.
          - Gala, kochanie... 
        Miałaś, zdaje się, kawałek 






        kiełbasy.
          Kobieta powiedziała 
        szybko:
          - Nie, skąd, już zjedzona.
          - Ależ nie, kawałek 
        został.
          - Mówię ci, że zjedzona! - 
        uniosła się.
          Zaczęła sprzątać ze stołu 
        kubki. Uszer dał swoim znak:
          - Wynosimy się.
          Wychodzili niezgrabnie, 
        jakoś tak tyłem. W domku 
        płakało dziecko.
          - Nie podała nam ręki - 
        przypomniał sobie Bożek, kiedy 
        już byli przy swoim namiocie.
          - Uszer mruknął:
          - No to nie. Nie ma się 
        czym przejmować.
          - A usiąść nam kazali?
          - Nie.
          - Nie napił się z nami.
          - I to prawda.
          - Każdy dostał porcję 
        wódki.
          Uszer stwierdził 
        niecierpliwie:
          - Bo to nie było 
        przyjęcie.
          - A co?
          - Zapłata. Zapłata w 
        przedpokoju. Tylko że nie ma 
        przedpokoju.
          - Myślisz, że im będzie 
        bardzo źle w naszym domku - 
        zastanawiał się Bożek.
          - Nie wiem...
          - MNie by nie było źle.
          - Ale im może być źle. 
        Jeśli go nie lubią, to będzie 
        im źle - powiedział Uszer.
        
           4
        
          Bożek miał już w kieszeni 
        kartkę żywnościową, kiedy 
        przestęPując z belki na belkę, 
        z łomem na ramieniu, szedł 
        obok dziesiętnika Siergieja po 
        zataczającym łuk nasypie. 
        Miasteczko namiotów zostało w 
        tyle. Było cicho, czasem tylko 
        coś zatrzeszczało obok w 
        nieruchomym jeziorze 






        jęczmienia. Góry przybliżyły 
        się poprzez rozrzedzone 
        powietrze i stały 
        pomarszczone, groźne i 
        świecące płatami śniegu.
          Z tyłu potykając się i 
        padając śpieszył za nimi 
        Trzciński. Skarżył się: - Nie 
        możecie wolniej? - Wciąż 
        jeszcze nie opanował prostej 
        sztuki chodzenia po belkach.
          Siergiej zaprowadził ich 
        do swoich "dziewcząt". Tak je 
        nazywał, chociaż były wśród 
        nich i dwie starsze kobiety. 
        Stosunki między dziesiętnikiem 
        a kobietami ułożyły się po 
        koleżeńsku: on je klepał po 
        pośladkach, a one przyjmowały 
        to jako sympatyczną poufałość 
        szefa.
          - Wiera! - zawołał 
        Siergiej.
          Podeszła przysadzista, 
        szerokobiodra dziewczyna o 
        płaskiej, smagłej twarzy. 
        Siergiej wskazał na Bożka i 
        Trzcińskiego.
          - Weź ich sobie do pomocy.
          - Umieją coś?
          - Nauczysz, niewielka 
        filozofia. Idźcie naprzód z 
        drezyną, my będziemy 
        wyrównywać tor.
          Umieścili na szynach małą 
        platformę na kółkach, 
        naładowali ją stykami, 
        haclami, śrubami, mutrami, 
        podkładkami. Bożek pchnął 
        wózek łomem. Potoczył się 
        lekko i koła przyjemnie 
        zaterkotały. Dziewczyna szła w 
        milczeniu.
          - Siadaj - zaproponował 
        Bożek. - Podwiozę.
          - A potem ty będziesz 
        siedział, a ja robić? - 
        spytała zaczepnie. - Mądrala!
          Nie to nie, pomyślał. 
        Chciałem być elegancki, pani 
        pozwoli do karocy, konie 
        parskają, stangret trzaska z 
        bicza, a pani wybałusza 
        ślipia. No to nie trzeba. 
        Ujechali z kilometr i 






        dziewczyna zakomenderowała:
          - Stój. Zdjąć drezynę.
          Ściągnęli platformę z 
        szyn.
          - Będziemy teraz szukać 
        pękniętych styków. Uważajcie, 
        gdzie brak śrub albo hacli. 
        Nie dopatrzysz, a potem 
        wypadek.
          W milczeniu wymieniali 
        zepsute styki. Trudno było 
        odkręcać pordzewiałe i 
        rozgrzane mutry, nie mieli ze 
        sobą smaru. Bożek parzył sobie 
        dłonie o żelazny klucz, ciężki 
        i długi jak kilof. Zrzucił 
        bryczesy, został w 
        podwiniętych kalesonach. 
        Spojrzał ukradkiem na 
        dziewczynę, ale nie, 
        niewzruszenie zakręcała mutrę.
          Potem kazała mu wymienić 
        podkładkę. Podała mu ciężki 
        młot, a sama zrzuciła bluzkę. 
        Została w czerwonym, 
        przepoconym staniku, zbyt 
        obszernym nawet na jej niemałą 
        pierś. Bożek odwrócił się i 
        trzepnął młotem w hacel. Wbił 
        się w drewno jak w masło.
          - Dobrze - pochwaliła 
        dziewczyna. - Odpocznij. 
        Poszczać też trzeba.
          Zbiegła do jęczmienia i 
        przykucnęła. Trzciński 
        przyglądał jej się z 
        rozdziawionymi ustami.
          Trzciński był zupełnym 
        idiotą. Nie wiadomo jaki był 
        dawniej, przed batalionem, 
        podobno miał maturę. Teraz nie 
        nadawał się do niczego. 
        Godzinami wystawał z menażką 
        przed kuchnią, Trzciński był 
        idiotą, ale tylko jemu można 
        się było poskarżyć:
          - Nie uważa nas za 
        mężczyzn.
          Trzciński nie rozumiał.
          - Co cię to obchodzi?
          - Chodzimy przy niej w 
        kalesonach.
          - Ja nie mam nic innego.
          - Ja też, ale powinna się 
        czuć dotknięta. I nie powinna 






        przy nas się odlewać.
          Wiera spytała:
          - Co tam szwargotacie?
          - Że masz ładne oczy! - 
        odpalił z miejsca Bożek.
          - Jeszcze czego - 
        burknęła. - Kawaler się 
        znalazł.
          Bożek mruknął do 
        Trzcińskiego:
          - Z tą kartą żywnościową 
        mógłbym mieszkać w mieście.
          - Tu jest dobrze.
          - Tak uważasz?
          - Tu można dostać repetę.
          - Gdybym miał jakikolwiek 
        dokument, nawiałbym.
          - Ja mam polski dowód 
        osobisty - powiedział 
        Trzciński.
          - Polski? Naprawdę?
          - A ty nie masz?
          - Nie. Wojna za wcześnie 
        się zaczęła.
          - Dla mnie w sam raz. 
        Zdążyłem dostać dowód.
          - Gdybym miał polski 
        dowód, nawiałbym.
          - Ja nie nawieję. Tu jest 
        dobra kucharka. Ona się nade 
        mną lituje.
          - Znowu coś szwargoczą - 
        złościła się dziewczyna.
          - Że masz ładne włosy.
          - Dureń! - krzyknęła. - 
        Dureń!
          Bożek obejrzał się.
          - Cicho, Siergiej idzie.
          Z dalekiego zwężenia toru 
        szedł ku nim uśmiechnięty, 
        jasnowłosy dziesiętnik. 
        Dziewczyna chwyciła bluzkę i 
        szybko ją włożyła. Poprawiła 
        włosy i przewiązała je 
        chustką. Bożek zszedł z toru i 
        stanął w cieniu jęczmienia.
          - Dużoście zrobili? - 
        zawołał Siergiej przybliżając 
        się.
          Wiera nieśmiało pokazała 
        zużyte części.
          - Dają chłopcy radę?
          - Nie gorzej od innych.
          - Ty czegoś tam polazł w 
        jęczmień? - spytał Siergiej 






        Bożka.
          - Nie mogę ustać, 
        majstrze. Parzy mnie w stopy.
          - No i co teraz będzie?
          - Nie wiem. Nie mogę 
        ustać.
          Siergiej westchnął.
          - Zróbmy przerwę. - 
        Popatrzył na kalesony Bożka. - 
        No, to ja się też rozbieram.
          Wiera podbiegła do niego z 
        roziskrzoną gniewem twarzą.
          - Ani się waż! - 
        krzyknęła.
          - Co ty?
          - Ani się waż! Możeś tam 
        gdzieś przywykł do tego, w 
        tych swoich taszkienckich 
        burdelach - ale tutaj nie 
        wolno! Nie pozwolę!
          - Co ty? - powtórzył 
        Siergiej.
          - Nie przy mnie! Słyszysz?
          Bożek ścisnął w dłoni 
        kłosy jęczmienia. Długie ości 
        wbiły mu się w palce. Siergiej 
        uśmiechnął się do niego 
        porozumiewawczo.
          - Widziałeś ją? Zrozum tu 
        babę. Chodźcie do brygady na 
        obiad.
          Bożek ubrał się. Szedł 
        trawiastą ścieżką obok toru, 
        obserwując, jak Wiera gniewnie 
        trzęsie pośladkami. 
        Nienawidził jej teraz. Zaraz 
        ci powiem, kim ty jesteś - 
        myślał. - Zaraz ci powiem, 
        dlaczego chodzę przy tobie w 
        kalesonach. Jesteś brzydkim 
        zwierzakiem o czerwonej 
        twarzy, bez krzty kobiecego 
        wdzięku. Pudło. Stołowe nogi. 
        Spocony, nie myty kloc. Możesz 
        się przy mnie rozebrać do 
        naga, nie wzruszy mnie to. 
        Zaraz ci to powiem.
          Czuł suchość w gardle jak 
        po gorączce. Wszystko, co 
        mówiła i robiła, obrażało go 
        do głębi. Wytytłała mnie w 
        błocie, w tych szczynach, 
        które odlała pod jęczmieniem.
          - Wiera! - zawołał.
          Odwróciła się. Teraz jej 






        powie, teraz zemści się nad 
        tym spoconym, dziurawym 
        klocem.
          - Wiera.
          Spocony nie myty kloc. 
        Przyglądała się Bożkowi 
        uważnie, jakby wiedziała, że 
        ma jej coś ważnego do 
        powiedzenia.
          - Wiera - usłyszał swój 
        własny głos brzmiący łagodnie. 
        nigdy nie powie jej tamtych 
        słów. Nie można kobiecie 
        powiedzieć, że jest nie 
        pociągającym klocem. Ja nie 
        mogę. Ja nie powiem. - Wiera - 
        zrobił porozumiewawcze oczko. 
        - Ten Siergiej, co?
          Uśmiechnęła się z 
        zakłopotaniem.
          - Ano, niczego sobie - 
        powiedziała.
          - Lubi którąś?
          - Cholera go wie.
          - Wyszłabyś za niego?
          - Nie pytał mnie o to. A 
        co ty tak?
          - Nic. Chodźmy.
          Szedł obok niej 
        rozmyślając: Wyjadę. Nawieję. 
        Już najwyższy czas. Muszę 
        nawiać. Dotknął kieszeni z 
        kartką na chleb. Stanowiła 
        dowód, że nie jest w wojsku, 
        że może się uważać za wolnego 
        człowieka.
          Dziewczęta czekały już na 
        nich z kociołkiem cienkiej 
        zupy. Po obiedzie gremialnie 
        pokładły się spać, Siergiej 
        położył się między nimi. Bożek 
        wyjął swoje papierki i 
        ogryzkiem ołówka napisał: 
        "Dali mi nową robotę: 
        konserwację toru. Tor krzywy i 
        chyboczący się. Chodziłem w 
        kalesonach przy dziewczynie. 
        Nic jej to nie obchodziło. 
        Odlała się pięć kroków ode 
        mnie. Mam kartkę na chleb. 
        MUszę stąd nawiać! Gdybym miał 
        ze sto, dwieście rubli! Nie 
        mogę ustać na rozpalonym 
        torze. Kreozot kipi na belce. 
        Szyny rozszerzają się i 






        nalegają na siebie na stykach. 
        Pracuje ze mną Trzciński: 
        wysoki, chudy, opalony i 
        półnagi. Dostaje po kilka 
        repet, ale jest zawsze głodny. 
        Wszystko w nim znika jak w 
        otchłani. PIerś ma zapadłą, 
        tylko pod pępkiem zwisa mu 
        śmieszny brzuszek. Obojętny na 
        wszystko. Ale ma polski dowód 
        osobisty - z orłem. Kiedy 
        wojna się zaczęła, miał więcej 
        niż 18 lat. MNie dwóch 
        zabrakło. Gdybym miał taki 
        dowód!...
          Pisał drobnymi literkami 
        na skrawkach papieru, które 
        przycinał do wymiaru swojego 
        notesu. Schował go do kieszeni 
        i położył się na wznak. Oddał 
        się marzeniom.
          Nie musiał przecież być 
        bosym, półnagim osobnikiem, 
        który nie ma płci ani jej nie 
        czuje. Potrafiłby zagrać każdą 
        inną rolę. Na przykład 
        eleganckiego amanta na 
        Florydzie, leżącego beztrosko 
        na bujającym fotelu. (To 
        świństwo - wylegiwać się 
        beztrosko, popijając martini z 
        lodem, kiedy jest tyle nędzy 
        na świecie; do łopaty, 
        dżentelmeni, wszyscy do 
        łopaty!). "John!" - woła. 
        "Yes, sir". "Lecimy do 
        Taszkientu". (Tak, przylecieć 
        tu, pokazać się w czyściutkich 
        szortach "bermudy", pokazać im 
        wszystkim, którzy uważają, że 
        słusznie jest na dnie, że tak 
        jest, jak być powinno - nie, 
        ja im pokażę!) - Mój Boże, cóż 
        za wspaniała kraina - myśli 
        pan w bermudach (nie, lepiej w 
        lekkim garniturze z tropiku). 
        - Ta pustynna kotlina, 
        otoczona granitowymi górami o 
        tak wyrazistej rzeźbie. Ten 
        nieruchomy staw jęczmienia 
        wyrastający tuż nad pustynią. 
        "Lądujemy, JOhnny". "Sir, 
        Stalin nas wita..." Stalin 
        zbliża się ciężkim krokiem, 
        szeroko rozstawiając dotknięte 






        platfusem stopy. "Dziobaty - 
        szepcze JOhnny. - Lud go tak 
        przezywa: Dziobaty". Stalin 
        słucha sceptycznie, potem 
        mruczy: "Dziwnie pan dzisiaj 
        elokwentny". (To słońce, stan 
        somnambuliczny). "Mnie to też 
        dziwi - odpowiada Bożek. - Wie 
        pan, wtedy u was, kiedy byłem 
        krzywdzony, nic z siebie nie 
        umiałem wykrztusić. Miałem 
        ściśniętą krtań i ściśnięty 
        mózg. LUdzie biedni są głupi, 
        Józefie Wissarionowiczu. 
        LUdzie głupi są biedni. Bogaci 
        są wymowni. U nas jeden 
        kamienicznik żydowski mówił: 
        Jak ja mam dwie domy, to wolno 
        mi mówić, że mam dwa żony. 
        Różne rzeczy czytałem w 
        pańskich pracach, ale o tym 
        zjawisku ani słowa. A przecież 
        to też jest dialektyka. Czy 
        depresja jest bazą, czy 
        nadbudową?"
          - Wstawać, dziewczęta! - 
        krzyknął Siergiej.
          Stalin mruknął: "MNiejsza 
        o niego. MOżemy pogadać 
        podczas pańskiej pracy. Nie 
        wymaga ona wysiłku umysłu. 
        Właściwie nie bardzo sobie mam 
        z kim pogadać".
          - Bożek.
          - Słucham.
          - Gdzie się podział ten 
        drugi?
          Trzciński gdzieś zniknął. 
        Bożek powiedział:
          - Domyślam się, gdzie on 
        jest.
          - Skocz po niego.
          Bożek szedł po ścieżce 
        obok toru. Stalin nalewał mu 
        wino. "MOje ulubione, 
        cinandali, numer pięć". "Więc pan 
        sobie popija, Józefie 
        Wissarionowiczu, i daczę pan 
        ma, i dziwki sportsmenki, a ja 
        zasuwam w gaciach... to jest 
        nie ja, tylko ci tam, na 
        pustyni". Stalin 
        usprawiedliwia się, tak, nie 
        wiedział, oszukiwano go, nie 
        przyszło mu na myśl, czy Bożek 






        nie mógłby mu jakoś pomóc? 
        Informować go... "Nie, 
        dziękuję, to nie dla mnie. 
        Trzeba stworzyć mechanizm 
        docierania do prawdy. Prawda 
        jest... i tak dalej". Cholera, 
        Stalin stoi obok, możesz mu 
        wreszcie wygarnąć wszystko, a 
        w głowie mętlik, w głowie 
        zmęczenie i przegrzanie.
          - Bożek! - usłyszał głos 
        Uszera.
          Stał z łomem w szeregu 
        mężczyzn ustawionym wzdłuż 
        szyny. Wasiljew dyrygował:
          - Raz_dwa_wzjali! 
        Raz_dwa_wzjali!
          Za każdym "wzjali" 
        naprężali się i przesuwali 
        trochę łomami tor. Wasiljew 
        rzucił spojrzeniem w szynę i 
        zawyrokował:
          - W porządku.
          - Czegoś taki zamyślony? - 
        spytał Uszer.
          Bożek poczerwieniał.
          - Nie pamiętam. O czymś 
        tam myślałem. Szukam 
        Trzcińskiego.
          - Sterczy przy kuchni.
          - Tak przypuszczałem.
          Bożek przyspieszył kroku.
          "A więc, Józefie 
        Wissarionowiczu, chcę panu 
        jeszcze powiedzieć, że mogę w 
        każdej chwili być Stalinem. 
        Nie wierzę, że pan, czy 
        ktokolwiek taki, urodził się 
        specjalnie namaszczony. Wyszło 
        to panu na loterii. MNie też 
        może wyjść. Dla aktora to 
        nawet interesujące wcielenie. 
        Chwila skupienia - i już 
        jestem panem. Mam ciężki chód, 
        chytre oczy, nieubłaganą wolę. 
        Poprowadzę za pana tę wojnę. 
        Poprowadzę do zwycięskiego 
        końca, lepiej niż pan, z 
        mniejszymi stratami, a potem 
        zrobię tu takie reformy, że 
        świat się zdumieje. Panu się 
        nawet o nich nie śniło. Czegoś 
        panu brak, co ja posiadam: 
        bezpośredniości, prostoty, 
        może naiwności. Tak, Józefie 






        Wissarionowiczu, brak panu 
        naiwności".
          - Uwaga! Ślepy jesteś, czy 
        co?
          Mało, a przewróciłby bidon 
        z wrzątkiem. Uśmiechnął się: 
        głuptasy, nie mają pojęcia, 
        gdzie dopiero co był, z kim 
        rozmawiał, jaką władzą 
        rozporządzał. Nie wiedzą, jak 
        świetnie, wykwintnie, lekko 
        potrafił się zachować. Nie 
        domyślają się nawet jego 
        inteligencji, wymowy, wdzięku, 
        którym oczarował samego 
        Stalina. I że kiedy chce, sam 
        jest Stalinem i zmienia 
        wszystko w tym kraju wedle 
        swojej woli. Ich los jest w 
        jego ręku. Nie wiedzą o tym.
          Zdjął z głowy futrzaną 
        czapkę i powachlował twarz. 
        Otarł wierzchem dłoni pot z 
        czoła. Na stacji furkotał 
        traktor jak daleki samolot. 
        Trzciński siedział pod ścianą 
        kuchni wpatrując się tępo w 
        glinianą miseczkę na swoich 
        kolanach.
          - Chodź, czekają na ciebie 
        - powiedział Bożek.
          Trzciński pokręcił 
        odmownie głową. Pochylił 
        nagie, brązowe plecy, 
        przycisnął miseczkę do 
        zapadłej piersi.
          - Powiedz jej, żeby mi 
        dała jeszcze - powiedział.
          Jego oczy były mętniejsze 
        niż zwykle. Odbiło mu się. Zza 
        kotła wysunęła się kucharka, 
        niebrzydka dziewczyna o 
        smagłej cerze, w niebieskiej 
        chustce na głowie. Skrzyżowała 
        obnażone ramiona.
          - Dziewięć miseczek kaszy 
        zjadł - mówiła zdumiona. - 
        Słyszane rzeczy! Pomyślałam 
        sobie: chociaż raz dam mu 
        tyle, ile zechce. Dziewięć 
        miseczek zjadł!
          Trzciński wyciągnął rękę z 
        miseczką.
          - Katia - poprosił - 
        daj...






          - Dziewięć miseczek 
        zjadłeś.
          - Daj, Katia, daj.
          - Ale cyrkowiec! - 
        roześmiała się dziewczyna. - 
        Ciebie by tylko do teatru.
          - Rozchoruje się - 
        uprzedził Bożek.
          - On? Tyle jeszcze nigdy 
        nie dostał, ale po sześć to mu 
        się trafiało.
          - Wstań - szarpnął Bożek 
        Trzcińskiego. - Czekają na 
        ciebie.
          - Nie pójdę, głodny 
        jestem.
          Bożek chwycił go za 
        ramiona. Trzciński wstał i 
        skurczył się.
          - Co ci jest?
          - Brzuch mnie boli. Głodny 
        jestem.
          - Zaprowadzę cię do 
        namiotu.
          Opierając się na ramieniu 
        Bożka, Trzciński skarżył się:
          - Jeść mi się chce. To 
        przez ciebie. Ona by mi 
        jeszcze dała. Ona mi zawsze 
        daje, ile chcę.
          Bożek pchnął go do namiotu 
        i przy pomocy Łaboresznycha 
        położył na łóżku.
          - Przeżarł się? - spytał 
        domyślnie Łaboresznych. - 
        Gdzie on to wszystko mieści?
          - Nie wiem. To chyba taka 
        choroba.
          Przez chwilę przyglądali 
        się Trzcińskiemu. Leżał i 
        uśmiechał się błogo do siebie.
        
           5
        
          Wieczorem Trzciński czuł 
        się już dobrze i wraz z innymi 
        udał się na placyk przy kuchni, 
        na którym Fajzijew rozdawał 
        listy. Było to zawsze wielkie 
        wydarzenie, te listy 
        przywożono nie częściej niż 
        raz na tydzień.
          Stali stłoczeni, szarzy w 
        zapadającym zmierzchu, ludzie 
        niegodni walki na froncie, 






        przestępcy gospodarczy, 
        kryminaliści, Niemcy, 
        przedwojenni obywatele państw 
        ościennych, podejrzani o 
        nielojalność, różnojęzyczna 
        zbieranina. Uśmiechali się 
        przymilnie do rozdającego 
        pocztę Fajzijewa. Tatar 
        niewzruszonym, urzędowym 
        głosem odczytywał nazwiska.
          - KOniajew.
          - Szlechtarz.
          - Jusupow.
          - Schiller.
          Bożek, który się spóźNił, 
        zapytał Uszera:
          - Do mnie nie było?
          - Nie.
          Zmierzchało, zbliżała się 
        noc, zapadała tu szybciej niż 
        w Polsce.
          - Wołyński.
          - Tajerszmidt.
          - Pankratow.
          - Siergiejew.
          - Hahnreiter.
          Bożek spytał Trzcińskiego:
          - Spodziewasz się listu?
          - Nie. A ty?
          - Nie wiem - odpowiedział 
        Bożek.
          - Kto może do ciebie 
        napisać?
          - Chyba nikt.
          - Hadżimuchamedow jest? - 
        dopytywał się Azejberdżanin w 
        ogromnej czapie. - Fajzi, daj 
        list dla Hadżimuchamedow.
          Wywołano nazwisko Uszera. 
        Odszedł z kopertą na bok.
          Azerbejdżanin 
        niecierpliwił się:
          - Fajzi, mów: 
        Hadżimuchamedow jest? Nie 
        ma? Dlaczego nie ma?
          Woronin. Andrejew. Gilman. 
        Brzęczały nazwiska. Zaraz 
        będzie jego. Bergen, Bergen, 
        chcę usłyszeć Bergen. 
        "Hadżimuchamedow jest? Popatrz 
        dobrze, Fajzi_ak~a". Od kogo 
        dostanie list? Wszystko jedno 
        - od kogokolwiek. KOmuś chyba 
        jeszcze jest potrzebny. 
        Masałow, Miśkin. Midler. 






        Hadżimuchamedow jest? (Bergen, 
        Bergen). Przyjdzie list od 
        matki! Matka została w 
        Warszawie, dzielą ich dwie 
        linie frontu - ale może, ale 
        jednak - czy wszystko musi być 
        logiczne? Powinny się dziać 
        rzeczy przeczące logice, 
        niezwykłe, ale konieczne. 
        Często słyszy przecież koło 
        siebie szept matki. Nadlatuje 
        z daleka, ze strony stepów, 
        przebiega tysiące kilometrów - 
        i jak nie rozdzwoni się w 
        uchu: Bożek...
          - Hadżimuchamedow jest? 
        Fajzi_ak~a poszukaj! Jest? 
        Bergen, Bergen. KOńczą się 
        listy. Wasiljew dostał od 
        córki. Do Łaboresznycha 
        napisała siostra. Bergen, 
        Bergen.
          - Czego tu wystajesz? - 
        spytał Bożek Trzcińskiego.
          - LIsty.
          - Ktoś ma do ciebie 
        napisać?
          - Nie.
          - No to czego stoisz?
          - Zawsze stoję.
          - Ja też - powiedział 
        Bożek.
          Hadżimuchamedow załamywał 
        palce.
          - Nie ma list. Nie ma 
        list.
          - Od kogo spodziewasz się 
        listu? - spytał Bożek.
          - Brat. Młody - młody 
        brat. Wojuje na front. Wielki 
        front.
          - Porządny facet ten twój 
        brat - powiedział Bożek. - Nie 
        takie wybierki jak my. Dasz mi 
        przeczytać jego list?
         - Ale nie 
        ma list. Dawno nie ma list.
          Fajzijew krzyknął:
        
          - Hadżimuchamedow!
          Azerbejdżanin zerwał się z 
        miejsca.
          - Ja! Ja!
          Chwycił kopertę i rozwinął 
        ją. Przyglądał się przez 






        chwilę nic nie rozumiejąc. 
        Spochmurniały podszedł do 
        Bożka.
          - Czytaj. Ruski pismo. Nie 
        on pisał.
          Bożek zerknął na list, 
        potem na Hadżimuchamedowa. 
        Oddał mu kopertę bez słowa.
          - Niedobry? - spytał 
        Azerbejdżanin.
          - Niedobry, Hadżi. "Zginął 
        śmiercią walecznych".
          - Zginął! - krzyknął 
        zdumiony Azerbejdżanin. - 
        Maleńki brat! Mały_mały brat!
          Odszedł w mrok ze swoim 
        listem wykrzykując:
          - Maleńki!... 
        Mały_maleńki!...
          W namiocie Bożek 
        powiedział do Uszera:
          - Ja nawieję. Nie mogę tu 
        usiedzieć. Nie mogę już tu 
        wytrzymać. W październiku 
        zaczną się deszcze.
          - Do października daleko - 
        zauważył Uszer.
          - Na pewno nie wytrzasnę 
        do tego czasu butów. Spróbuję 
        raz jeszcze z Andersiakami. 
        Nie chcę od nich niczego prócz 
        dokumentu, żebym mógł 
        nareszcie zacząć pracować w 
        jakiejś porządnej fabryce. Albo 
        studiować, przecież mógłbym 
        studiować, co?
          - Znowu cię komenda placu 
        przepędzi.
          - Nie, mam pomysł. 
        Trzciński ma polski dowód 
        osobisty. Mam cholerny pomysł.
          - Buchniesz mu?
          - Nie, nie. Mam plan. 
        Pomyślunek.
          Zbliżył się do łóżka 
        Trzcińskiego i szarpnął go za 
        ramię.
          - Trzciński, ocknij się. 
        No! - tamten wytrzeszczył 
        oczy. - Słuchaj, Trzcina. 
        Słyszysz mnie? Trzeba będzie 
        stąd nawiać.
          - Ja nie chcę, mnie tu 
        kucharka lubi.
          - Nic się nie bój, 






        dostaniesz się do wojska, ja 
        to zorganizuję. Tylko 
        pamiętaj, nie obżeraj się tak, 
        bo wykitujesz i paszport 
        przepadnie.
          - Dlaczego?
          - Bo potrzeba, żebyś miał 
        paszport. Mam plan.
          - Jaki plan?
          - Piekielny. Cienki jak 
        nitka pajęcza. Jak coś się 
        zerwie - leżę jak długi. Ale 
        ty się nie bój, ty nie leżysz. 
        Chrzczony jesteś, dowód 
        osobisty masz - czego się 
        boisz?
          - Tu jest dobrze. KUcharka 
        mnie lubi.
          - Ale i tak można 
        wyciągnąć kopyta. A co jak 
        przyjdzie nowy kucharz?
          - Tfu, odpukaj.
          - Albo cię złapie malaria? 
        Albo tyfus? Chcesz, żeby cię 
        pochowali w tej dolinie?
          - Nie chcę. Ale tu nie ma 
        tyfusu.
          - Wszystko może być, jak 
        zabraknie wody. Gdzie chcesz 
        umrzeć?
          - W Zdołbunowie. Tam mamy 
        ładny cmentarz.
          - Obiecuję ci Zdołbunów. 
        Obiecuję ci, co zechcesz. 
        PIlnuj swego paszportu. 
        Paszport - to wszystko. 
        Zapamiętaj sobie: paszport, 
        to najcenniejszy kapitał. 
        Sztamp, krugłaja pieczat. Masz 
        pieczątkę?
          - Mam. Z orłem.
          - Chwała Bogu.
          Uszer, który słuchał tej 
        rozmowwy, mruknął:
          - Nie wiem, czego cię tak 
        cieszy jego dowód osobisty.
          Bożek uśmiechnął się 
        zagadkowo.
          - Mam plan.
          Zwalił się na łóżko. Czuł 
        się wyczerpany.
        
          Rozdział V
        
           1






        
          Przenieśli ich do nowego 
        batalionu, bliżej Taszkientu. 
        Znowu była dolina pełna 
        namiotów. Znowu dwa rzędy 
        żelaznych łóżek w każdym 
        namiocie. Praca też podobna - 
        umacnianie nasypu, 
        wyprostowywanie torów, zamiana 
        lżejszego kalibru szyn na 
        cięższe. Wzdłuż toru płynął 
        zarośnięty szuwarami prądnik. 
        Wieczorami rechotały w 
        trzcinach żaby, unosiły się 
        roje komarów. Groziła malaria.
          Ale coś tu jednak było 
        nowego. Przede wszystkim 
        bliskość wielkiego miasta. 
        Słyszało się dalekie salwy 
        lokomotyw. Widziało się 
        podchodzące do lądowania 
        samoloty. Czekali na 
        niedzielę, kiedy w ciągu pół 
        godziny będzie można 
        przeskoczyć z pustynnego 
        krajobrazu między zgiełk i 
        hałas Taszkientu.
          Bożek otrzymywał tu 
        codziennie dwie porcje chleba 
        - jedną w batalionie z listy, 
        drugą z cywilnego sklepiku na 
        kartkę, której mu nie 
        odebrano. Początkowo sporo z 
        dodatkowego przydziału zjadał, 
        potem zaczął go sprzedawać 
        Uzbekom, którzy podjeżdżali 
        pod namioty na osiołkach, 
        handlując białym serem i 
        kefirem "katyk", 
        przechowywanym w wydrążonych 
        tykwach. Poczuł się 
        silniejszy, w kieszeniach 
        bryczesów przybyło troszkę 
        pieniędzy. Zbierze ze trzysta 
        rubli i pryśnie. Tym razem nie 
        będzie tego robił o głodzie, 
        nie załamie się też tak łatwo. 
        Tym razem się uda.
          W niedzielę Bożek, 
        Trzciński, Łaboresznych i 
        Uszer pojechali do Taszkientu. 
        Na dworcu rozstali się, żeby 
        każdy na własną ręKę mógł 
        szukać szczęścia w mieście.
          Stojąc na placu przed 






        dworcem, Bożek uświadomił 
        sobie, że jest uszczęśliwiony 
        samotnością. Od iluż to 
        miesięcy nie był sam! Stale 
        ktoś przy nim sterczał, 
        pilnował go, jadał z nim z 
        jednej menażki, sypiał pod 
        jednym kocem. Każdy jego krok 
        był obserwowany, podliczony, 
        oceniony, wciąż znajdował się 
        w kręgu zamkniętej 
        społeczności. Po raz pierwszy 
        od kilku miesięcy był naprawdę 
        sam - sam jak we śnie.
          Czuł się prawie wolny 
        stojąc tak - boso, w 
        bryczesach, w kiepsko wypranej 
        koszuli, w futrzanej czapce na 
        głowie - wśród śPieszących 
        ludzi. Jeszcze niedawno 
        niczego się nie bał tak jak 
        osamotnienia. Widocznie raz 
        trzeba nam tego, a raz owego. 
        Niech mi ktoś coś gada o 
        konsekwencji. Skoro się 
        zmieniłem, to coś musiało się 
        ze mną stać, coś istotnego.
          Miał w kieszeni trochę 
        pieniędzy i postanowił, że 
        sobie użyje. Wszystko wydam, 
        psiamać, wszystko! Czyż nie 
        pracował jak wół?
          Skierował się w stronę 
        bazaru. Po drodze minął 
        jakiegoś jasnowłosego, 
        smutnego mężczyznę, który 
        wydał mu się znajomy. Bożek 
        uszedł kilka kroków i 
        zatrzymał się. Odwrócił się: 
        mężczyzna zatrzymał się także. 
        Przyglądali się sobie z 
        natężeniem. Nie poznaje - 
        zrozumiał Bożek - on myśli, że 
        to złudzenie. Albo ja się tak 
        zmieniłem... Omal się nie 
        uśmiechnął.
          Zbliżyli się do siebie. 
        Mężczyzna szepnął:
          - To ty?
          Zerknął na bose stopy 
        Bożka i zmieszany natychmiast 
        podniósł wzrok:
          - Tak, to ja - 
        odpowiedział Bożek.
          Podali sobie ręce. Walery 






        miał dwie dobrotliwe bruzdy na 
        policzkach, te same, które 
        dawały mu tyle uroku na 
        scenie. Teraz uległy jeszcze 
        pogłębieniu. Bożek pomyślał 
        szybko, z nadzieją: on mi 
        pomoże. Na pewno. Da buty. 
        Najbardziej chciałbym butów.
          - Gdzie pracujesz? - 
        spytał Walery.
          - W batalionie. A ty?
          - W teatrze.
          Więc jednak! Pomoże, rosła 
        nadzieja, da buty. MOże 
        miejsce w teatrze...
          - Jak ci się powodzi? - 
        pytał Walery.
          - Jak widzisz.
          KUzyn westchnął:
          - Gdyby stary Bergen 
        wiedział!
          - Dobrze ci w tym teatrze? 
        - spytał Bożek.
          Walery uśmiechnął się 
        smętnie i odpowiedział tak 
        samo:
          - Jak widzisz.
          Spodnie miał z szarego 
        płótna, na nogach brezentowe 
        pantofle na gumowej podeszwie. 
        Nie będzie butów. Ale 
        teatr...!
          - Słuchaj, WAlery - 
        zaatakował Bożek wprost. - Tam 
        u was - nie znalazłoby się coś 
        dla mnie? Przecież pamiętasz...
          - Pamiętam, pamiętam. 
        Tylko, widzisz, ja nie gram. 
        Ja jestem pracownikiem 
        teatralnym. Fizycznym. W 
        zespole nie ma dla mnie 
        miejsca. Tutaj zwalili się 
        aktorzy z całej Rosji, z 
        najlepszych teatrów. Ale dla 
        mnie dobre i to. Zadowolony 
        jestem, że się chociaż koło 
        tego kręcę.
          Bożek powiedział 
        zrezygnowany:
          - Musi ci się nieświetnie 
        powodzić.
          - Domyślasz się chyba.
          Bożek bał się zapytać o 
        córeczkę. To dziecko, zawsze 
        słabowite, podejrzewane o wadę 






        serca, przebywało z Walerym w 
        Archangielsku. Wątpliwe, czy 
        przetrzymało surowe warunki 
        północy.
          - Mój Bjoże - wrócił do 
        swojej myśli Walery. - Stary 
        Bergen nie ma pojęcia, jak 
        wygląda jego najmłodszy syn.
          - Nie wiadomo, jak staremu 
        tam jest w Warszawie. Jaki los 
        szykują mu Niemcy. Gdyby 
        chociaż wiedział, że ja się 
        jednak trzymam! Pewno myśli, 
        że już po mnie. Tego się 
        najbardziej boję, rezygnacji 
        starych.
          - Będziesz tak tkwić w tym 
        batalionie?
          - Nie, spróbuję uciec do 
        Andersa.
          - Myślisz, że czekają na 
        ciebie z otwartymi ramionami?
          - Nie potrzebuję niczyich 
        otwartych ramion. Potrzebny mi 
        jest dokument: stwierdzenie na 
        piśmie, że Bogdan Bergen 
        urodził się tu i tu, dopełnił 
        obowiązku wojskowego i ma 
        prawo oddychać.
          Walery uśmiechnął się.
          - Świetnie to 
        powiedziałeś.
          - Dlaczego? - zdziwił się 
        Bożek.
          - Świetnie. Jak Węgierko. 
        Tyle tłumionej zawziętości i, 
        mój Boże, tyle wiary.
          - Wiary?
          - Tak mi się wydaje.
          Bożek zaczerpnął tchu.
          - To niemożliwe - 
        powiedział. Czuł się prawie 
        obrażony. - Z tą wiarą - nie, 
        wydało ci się.
          - MOże. Ale dykcję masz 
        lepszą niż dawniej.
          - Tak? A co z Agnieszką? - 
        Bożek spytał o swoją kuzynkę, 
        żonę Walerego.
          - Agnieszka, mój Boże, 
        żyje, ależ tak... Ale nie jest 
        ze mnie zadowolona. Nie, 
        powiem ci prawdę. Związała się 
        z jednym gościem. Teraz, kiedy 
        Irka jest w domu dziecka, 






        mniej mnie to już martwi.
          A więc mała żyje!
          - Czy Irka wciąż jest taka 
        śliczna? - spytał Bożek.
          - O tak, na pewno.
          - MOżna ją zobaczyć?
          - Tak, chyba tak. Ale 
        musisz się pospieszyć, bo 
        dzieci wyjeżdżają do Iranu. 
        Stamtąd prawdopodobnie do 
        Palestyny. Dom dziecka jest na 
        przedmieściu, w Łunaczarsku, 
        koło więzienia andersiaków. Na 
        pewno będzie jej bardzo 
        przyjemnie, kiedy odwiedzi ją 
        wujek. Ja mam tak mało czasu, 
        a Agnieszka leży teraz w 
        szpitalu - tyfus. Irka na 
        pewno się ucieszy - zapewnił 
        raz jeszcze. - Powiesz, że 
        jesteś wujkiem, to będzie 
        prostsze.
          - Przyniosę jej coś.
          - Nie, nie rób sobie 
        wydatków.
          - Jednak kupię jej coś. 
        Jak przychodzi wujek, to 
        powinien coś przynieś.
          - Ja bym ci pomógł - 
        powiedział Walery. - Ale 
        naprawdę nie wiem jak. Kiedy 
        byliśmy w Archangielsku, 
        przysłałeś nam paczkę. 
        Pamiętam: tytoń, cukierki, 
        makaron. Gdybym wiedział, jak 
        ci pomóc...
          - Nie przejmuj się - 
        powiedział Bożek. - Nie jest 
        mi najgorzej. Umiem nieźle 
        wywijać łopatą i codziennie 
        wtrajam kilo chleba.
          - KIlo chleba! - 
        wykrzyknął Walery.
          - Tak, od pewnego czasu. - 
        Widział, że Walery, zazdrosny, 
        przełknął ślinę. - KUpię coś 
        dla twojej małej. Dziś do niej 
        nie pójdę, bo nie chcę tak 
        całkiem boso. Mam stare 
        trzewiki, to je sobie owiążę, 
        zawsze jakoś przyzwoiciej. 
        Pozdrowisz Agnieszkę, co?
          - Pozdrowię. Pracuję w 
        Teatrze Rewolucji.
          - Zapamiętam.






          - Ale nie myśl, że tam 
        każdy mnie zna.
          - Ech, fiume! Czy możemy 
        się ucałować?
          Pocałowali się i obu im 
        zaszkliły w oczach łzy. Bożek 
        uśmiechnął się wycierając je 
        wierzchem dłoni.
          - Bądź zdrów, Walery. 
        Jeszcze obaj spotkamy się w 
        "Hamlecie", zobaczysz.
          - Ja wolę "Koriolana". 
        Mówię ci, to jest kawał 
        piekielnej sztuki. Mogę to 
        wystawić choćby zaraz. 
        PIekielna sztuka!
          Zaśmiał się i poszedł. 
        Bożek patrzył za nim. Walery 
        odchodząc wykonywał prawą 
        dłonią nieznaczne ruchy, jakby 
        kogoś o czymś przekonywał.
          Gra - zdecydował Bożek 
        poczuł zadowolenie, którego 
        nie potrafił wytłumaczyć. 
        Prawie uszczęśliwiony udał się 
        na bazar.
        
          2
        
          Znał te bazary jeszcze z 
        czasów swojego poprzedniego 
        pobytu w Taszkiencie. Wtedy 
        przerażały go: były ogromne i 
        martwe. Nie miały mu nic do 
        zaofiarowania. To on oddawał 
        im kolejno wszystko, co miało 
        jakąś wartość: fufajkę, 
        ręcznik, bluzę, plecak. 
        Oddawał to za półdarmo, z 
        nienawiścią i rozpaczą, z 
        bezradnym uczuciem, że bazar 
        jest silniejszy, że bazar ma 
        tysiące rąk i żaden opór nie 
        pomoże. Dopóki znajdował się w 
        jego obrębie, był jego ofiarą. 
        Pomóc mogła tylko ucieczka.
          Więc uciekli z Henrykiem 
        do Angrenu - udało się, 
        pięknie. Teraz wracał. Tym 
        razem nie czuł przerażenia. 
        Przeciskał się między 
        straganami spokojny, niemal 
        triumfujący. Wydawało mu się, 
        że bierze odwet na kimś 
        niewidzialnym. Zewnętrznie nic 






        się nie zmieniło: wciąż był 
        bosy, w bryczesach i 
        przepalonej od dezynfekcji 
        koszuli, spod futrzanej 
        wojskowej czapki spływał 
        chłodny pot. Tak, ale tych 
        kilkadziesiąt rubli w 
        kieszeni, kartka na chleb i 
        pewność, że jutro znowu stanie 
        z łomem przy torze kolejowym - 
        to zmieniło wszystko.
          Stał właśnie przed 
        straganem z rodzynkami i 
        suszonym uriukiem, kiedy ktoś 
        szturchnął go w plecy i 
        zachrypiał:
          - Kup.
          Odwrócił się. Jasnowłosy 
        chłopak, w lśniącym od smarów 
        kombinezonie, wyciągnął do 
        Bożka bluzę z granatowego 
        płótna i powtórzył czkając:
          - KUp.
          - Ja?
          - No pewnie - ty. Nie 
        możesz? Forsy żałujesz? - 
        popatrzył na bose nogi Bożka i 
        zawył: - PIjaku nieszczęsny! 
        Wszystkoś przepił. Wszystko!
          Zachwiał się na nogach, z 
        ust buchnął przepity oddech. 
        Bożek dotknął ręką kieszeni. 
        Wydać tę forsę? Tak, czemu 
        nie? Po raz pierwszy od wielu 
        miesięcy niczego nie musiał 
        sprzedawać - mógł coś kupić. 
        To nic, że to jest takie 
        świństwo, bluzza z granatowego 
        płótna, jaką fasują 
        maszyniści, na nic lepszego go 
        nie stać - to nieważne. Coś 
        się nowego zaczęło. Droga pod 
        górę. Nie ostra stromizna, 
        nie, droga kręta, z wybojami i 
        przepaściami - ale już tylko 
        do góry, wciąż do góry.
          - ILe chcesz? - spytał. 
        Powiedział to spokojnie, 
        rzeczowo. Jak stary bankier, 
        który ogląda plac pod budowę 
        kamienicy. Był teraz starym 
        bankierem. W kieszeni miał 
        książeczkę czekową. "Jaką sumę 
        panu wypisać? Chwileczkę, 
        najpierw obejrzymy sobie ten 






        placyk. Obawiam się 
        podskórnych wód. To by 
        diabelnie skomplikowało 
        budowę".
          - Zagadałeś wreszcie. 
        Dwadzieścia pięć, jak dla 
        ciebie. Kup, wiek będziesz 
        nosić!
          Trzeba to obejrzeć 
        dokładnie. Dom stawia się na 
        setki lat.
          - Nie jest nowa - ocenił 
        Bożek.
          - Dwa razy chodziłem! - 
        krzyknął pijany młodzieniec. - 
        Klnę się na Boga, duszę i cara 
        mać! - Przeżegnał się ruchami 
        szerokimi, jakby cepem bił. - 
        Nie wierzysz? Prawosławnemu 
        człowiekowi nie wierzysz?
          Widmo bankiera uleciało. W 
        kieszeni miał pięćdziesiąt 
        rubli, a ten za to świństwo 
        żądał połowy jego pieniędzy. 
        Co prawda Bożek nie miał co na 
        grzbiet włożyć. Szynel był 
        ciężki, niewygodny, no i 
        gorąco w nim.
          - Kup - charczał pijany. - 
        Kup, ja ci rozkazuję. Ja, 
        Wasilij, Wasia, Wasiutka, 
        rozkazuję ci: kup. Jak ojciec 
        radzę. BęDziesz wyglądał jak 
        sam ludowy komisarz. Na, 
        przymierz!
          Bożek włożył bluzę. Była 
        szorstka, pachniała obcym 
        potem i smarami. Ale wydawał 
        się w niej sobie mniej 
        żałosny. Zapiął guziki pod 
        samą szyję i uśmiechnął się 
        zadowolony. Zapłaci tamtemu i 
        będzie miał swoją bluzę - 
        pierwszą kupioną przez siebie 
        rzecz. Ale oddać za nią połowę 
        tych pieniędzy... Połowę - to 
        strasznie dużo!
          Wasilij spoglądał na niego 
        z uznaniem.
          - Wyglądasz jak komisarz. 
        Niech cię!... Zapakować?
          - Opuść coś.
          - Dwadzieścia. Dla ciebie! 
        Bierzesz? Ja ci rozkazuję: 
        bierz! Nie sprzedałbym, jej 






        bohu, ale nie dopiłem, 
        rozumiesz? Mój charakter podły 
        mnie gubi. KOrzystaj, kupuj. A 
        może ty pieniędzy nie masz?
          - Mam.
          - No to płać. Coś ty Żyd, 
        że pijakowi żałujesz? Pijakowi 
        się nie żałuje. PIjaka czcić 
        należy... Zrozumiałeś? To 
        algebra, synku, tak.
          Bożek zapłacił. Westchnął 
        ciężko, niepewny, czy zrobił 
        dobrze. Ale było już za późNo. 
        Tamten wywijał pieniędzmi i 
        mówił:
          - Przepiję. Od pieniędzy 
        wszelkie zło pochodzi! 
        Przepiję i szabasz! Tak. To 
        rozumieć trzeba. Algebra, 
        bracie.
          Bożek przeciskał się przez 
        tłum. Słyszał wołanie tamtego:
          - Ej, ej! Braciszku! Czego 
        uciekasz? Chodź, popijemy 
        sobie! Ja stawiam, chodź!
          Na ulicy Bożek kupił dwa 
        pierożki. Schrupał je i 
        obliczył pieniądze. Mało. Ale 
        dobrze zrobił, że kupił bluzę. 
        Nie może przecież pojawić się 
        u Irki w tej przepalonej 
        koszuli, a szynel na koszuli 
        wygląda nędznie. Teraz jest 
        już nie najgorzej. Ach, gdyby 
        jeszcze jakieś obuwie! Ale za 
        te pieniądze, niestety, to 
        niemożliwe.
          Wałęsał się cały dzień po 
        mieście. Nie kupował nic - 
        wszystko wydawało się za 
        drogie. Głodny i przygnębiony 
        stanął przed kioskiem, w 
        którym chudy starzec o 
        kaukaskich rysach sprzedawał 
        pierożki i napoje.
          Dwa pierożki i po forsie - 
        pomyślał Bożek. - Nic nie kupię. 
        Wytrzymam do jutra.
          - Co jest do wypicia? - 
        zapytał starca.
          - Dużo jest - odparł 
        tamten śpiewnie. Wyliczał na 
        palcach. - Kwas jest. 
        Mineralny jest. Lemoniada 
        jest.






          - A to co? - spytał Bożek 
        wskazując na gąsior.
          - Wino.
          - Wino?
          - Tak. Uzbecki wino. Dobry 
        wino.
          - Uzbeckie wino nie jest 
        dobre - powiedział Bożek.
          - Nie mów kwaśny słowa - 
        upomniał go starzec. - 
        Paplaj_maplaj językiem nie 
        trzeba. Spróbuj, potem mów.
          Nalał odrobinę wina do 
        szklanki. Bożek wypił.
          - Dobre - przyznał.
          - Twoja wino rozumiesz?
          - Owszem, nie takie piłem. 
        Nalej szklaneczkę.
          - Dziewięć rubli.
          - Głupstwo! - Bożek rzucił 
        na ladę dziesięciorublówkę.
          Spragniony wypił wino 
        jednym tchem. Wzburzyło go 
        przyjemnie. Cholera! Co ma 
        sobie żałować! Po solidnej 
        robocie przystoi wypić. Tyle 
        jego. Co kupi za swoje 
        pieniądze. Zegar z kukułką?
          - Jeszcze jedną.
          - Dziewięć rubli.
          - Nalewaj.
          Znów rzucił papierek na 
        ladę. Tym razem sączył wino 
        powoli. Dobre, stary miał 
        rację. Czym się to tak dziś 
        trapił? Śmieszny był. Czy w 
        ogóle jest się czym trapić?
          - Pierożka? - spytał 
        stary? 
          - Nie. Koniec pieśni.
          - Bierz, dwa ruble twoje!
          - Nalej za dwa ruble - 
        powiedział Bożek podsuwając 
        nie dopitą szklankę.
          - Uzbecki wino dobry wino 
        - rzekł stary.
          - Dobry.
          - Twoja jakie wino zna?
          - Tokaj. Reńskie. Bordo - 
        zalewał Bożek. - Xeres. Sautern. 
        Samos. Burgund najlepszy, możesz 
        przeczytać w "Colas Breugnon". 
        Chablis, Chianti, Lacrima 
        Christi. Cabernet. Falerno. 
        Antiquo. Polacco. Gadano. 






        Bujano. Wypito i bomba - kto  
        uwierzył, ten trąba.
          Sprzedawca rechotał.
          - He, he, he, wesoły 
        jesteś? Wyglądasz smutny - 
        gadasz wesoły.
          - Zdaje ci się.
          - Oho, ja mam oko. - 
        Żegnał Bożka dobrotliwym 
        uśmiechem. - Bądź zdrów. 
        Uważaj, nie upadnij. Są weseli 
        ludzie, są!...
        
          Bożek kroczył przed siebie 
        diabelnie z czegoś zadowolony. 
        Nie wiedział tylko z czego. 
        Wzrok jego padł na wysoką 
        kobietę w białej sukni, która 
        szła przed nim, i z trudem 
        powstrzymywał się, by nie 
        pogłaskać jej po sprężystych 
        pośladkach. Zapadł zmierzch i 
        powietrze zrobiło się chłodne. 
        Bożek mruczał pod nosem jakąś 
        piosenkę, przedwojenną, 
        bzdurne słowa. Nie srebro, nie 
        złoto, to nic, chodzi o to, by 
        młodym być i więcej nic. Tak, 
        jest młodym, ma ten największy 
        cholerny skarb, ma go we krwi, 
        w mięśniach, w głupim mózgu. 
        Tylko młodym być - idiotyczne 
        słowa, wszystko nieprawda, 
        młodość to niższość, gdzieś to 
        wyczytał, no to co - melodia 
        też jest nędzna, no to co - 
        chce mu się ją podśpiewywać, 
        ma prawo, zarobił, wypił, 
        każdy robociarz ma takie 
        prawo.
          Nazajutrz Uszer zapytał 
        go:
          - Bożek, co to wczoraj z 
        tobą było?
          - Co miało być? 
          - Śpiewałeś, gadałeś.
          - Wypiłem na pusty żołądek 
        trochę wina.
          - Dlaczego się 
        usprawiedliwiasz? To było 
        fajne. ZUpełna niespodzianka!
          - Dużo głupstw 
        powiedziałem? - zafrasował się 
        Bożek.
          - Na pewno nie same 






        mądrości. Ale to było takie 
        wesołe. Jakby inny człowiek!
          Bożek oparł się o łom.
          - Wiesz, zaczynam wierzyć, 
        że to jednak prawda.
          - Przecież nie kłamię.
          - Mam na myśli, że to 
        prawda, że kiedyś byłem 
        wesoły. Prześladuje mnie 
        czasem wspomnienie, że kiedyś 
        byłem inny. Teraz widzę, że to 
        mogła być prawda.
          Stara robotnica 
        zaintonowała:
          Szła starucha@ s towo 
        swietu...@
          Robotnicy szarpnęli łomami 
        i przesunęli szynę.
          Połowiny@ baby nietu.@
          Znów rozległ się zgodny 
        jęk. Teraz robotnica 
        komenderowała już bez 
        czterowierszy:
          - Raz_dwa_wzjali! 
        Raz_dwa_wzjali!
          Słońce wzbiło się na 
        szczyt nieba i rozparzyło 
        łomy. Bożek nie mógł ustać 
        boso na rozpalonych 
        kamieniach. Musiał co pewien 
        czas schodzić do rowu i 
        zanurzać nogi w zarośniętym 
        szuwarami prądniku.
        
          3
        
          Zastanawiał się, co kupić 
        Irce. Była znów niedziela i 
        mógł wybrać się wreszcie na 
        upragnione spotkanie z 
        ośmioletnią dziewczynką z 
        Warszawy. W kieszeni miał tym 
        razem ponad sto rubli. Nie 
        wyda ich tak głupio jak 
        tydzień temu. To są pieniądze 
        na ucieczkę z Trzcińskim. 
        Jednakże małej trzeba coś 
        kupić.
          Bożek stał na ulicy i 
        rozglądał się. Sklepy były 
        opustoszałe. W kramikach 
        Uzbecy sprzedawali ser i 
        jabłka - podłużne, żółte, 
        muśnięte z dwóch stron 
        rumieńcami. Nie, dziecku 






        trzeba kupić coś słodkiego. 
        Słodycze są potwornie drogie. 
        Zdecydował się wreszcie i 
        kupił suszone owoce morwy, 
        sprasowane tak, że wyglądały 
        jak chałwa. Zawinął je w 
        papierek i włożył do kieszeni 
        bluzy.
          Dom dziecka znajdował się 
        za miastem. Bożek szedł powoli 
        glinianą ścieżką między 
        parterowymi domkami i 
        bielonymi płotami. Słońce 
        zalało otwartą przestrzeń 
        ulicy. Tylko z rzadka rozpinał 
        się cień jakiejś pokrytej 
        kurzem morwy. Powietrze 
        znieruchomiało. Z twardej 
        glinianej ścieżki, po której 
        stąpał Bożek, wyrastały 
        złośliwe plątaniny korzeni i 
        uderzały w obolałe palce 
        idącego. Nic nie może być 
        łatwe. Droga jest parząca, 
        twarda i wyboista, sprawia 
        ból, ale może dlatego Bożek 
        jest przekonany, że nigdy jej 
        nie zapomni: tego piekącego 
        słońca, milczących morw, 
        zamarłych aryków, usychających 
        lepianek, oślepiającego 
        światła wapna na glinianych 
        ogrodzeniach.
          Aż wreszcie poczuł 
        tchnienie zieleni. Daleko 
        został kurz i zgiełk miejski. 
        Tutaj było cicho. Pachniało 
        dojrzałym uriukiem i jabłkami, 
        słychać było szmer 
        napełniającego się rozgrzaną 
        wodą aryku. Zdawało się nawet, 
        że szumią liście. Ale to było 
        chyba złudzenie.
          Bożek usiadł na murawie 
        pod glinianym ogrodzeniem. 
        Myślał, że czysto wyprane 
        onuce wraz z wierzchami od 
        trzewików zrobią lepsze 
        wrażenie niż bose nogi. Kiedy 
        jednak obwiązał je sznurkami, 
        stwierdził, że chyba lepiej 
        już pokazać się boso. Zdjął 
        więc wierzchy i przewiązał je 
        rzemykiem. Umył twarz i nogi w 
        aryku, zwilżył włosy. Futrzaną 






        czapkę wpakował do buta. 
        Jeszcze przerzucić związane 
        rzemykiem buciki przez plecy. 
        Tak, teraz jest gotów. 
        Przyjrzał się bramie. To tu.
          Za ogrodzeniem zatrzymał 
        go dozorca Uzbek.
          - Dokąd?
          - Z wizytą - odpowiedział 
        Bożek.
          - Tu są tylko polskie 
        dzieci. Ty polski?
          - Tak.
          Uzbek siedział na 
        wyplatanym stołku i spokojnie 
        żuł naswaj.
          - Do kogo idziesz? - 
        spytał. - Pani nie lubi obcy 
        człowiek.
          - Do jednej dziewczynki. 
        Jestem jej wujkiem.
          Uzbek pokręcił w 
        zadziwieniu głową.
          - Wujek... wujek...
          Długo namyślał się. 
        Wiercił się na stołku, pewno 
        wolałby kucać na dywanie, ale 
        urząd wymagał stołka. Wypluł 
        zieloną od naswaju ślinę na 
        dłoń.
          - Idź - zezwolił wreszcie.
          Kiedy Bożek uszedł kilka 
        kroków, Uzbek krzyknął za nim:
          - Tylko nie kradnij!
          Bożek nie zareagował. 
        Znalazł się w cienistym, 
        starym sadzie. U stóp wysokich 
        jabłoni stały napełnione 
        owocami skrzynki. Jabłka 
        leżały też na mchu 
        porozrzucane bezładnie - 
        podłużne, żółte, lekko 
        zarumienione, takie same, 
        jakie sprzedawano na ulicach 
        Taszkientu. Bożek szedł ku 
        polanie, na której w jasności 
        tak intensywnej, że niemal 
        nadprzyrodzonej, bawiły się 
        dzieci.
          Zabiegła mu drogę kobieta 
        w szarym kitlu z białym 
        kołnierzykiem. Nie liczyła 
        więcej niż trzydzieści lat i 
        była niebrzydka. Zrobiła 
        surową minę, taką, jaką 






        zapewne przybierała do dzieci. 
        Zapytała ostro, po rosyjsku:
          - Jak się tu dostaliście?
          Bożek odpowiedział 
        spokojnie:
          - Może pani mówić po 
        polsku.
          - To nie zmienia istoty 
        rzeczy - dama nie zmieniła 
        swojego ostrego tonu. - Czy 
        pan wie, że tu jest ochronka 
        dla dzieci?
          - Wiem. Dlatego właśnie 
        przyszedłem.
          Bożek wymienił imię i 
        nazwisko dziewczynki, którą 
        chciał odwiedzić.
          - Pan do Irki? - kobieta 
        uśmiechnęła się i stała się 
        prawie ładna. (Mój Boże, 
        gdybym był ubrany trochę 
        lepiej - pomyślał Bożek). - 
        Tak rzadko tutaj odwiedza się 
        dzieci.
          - Ucieszy się, prawda?
          - Sądzę. Co jej 
        powiedzieć?
          - Że przyszedł wujek.
          - Wujek? - kobieta, która 
        zabierała się już do odejścia, 
        zatrzymała się nagle.
          Bożek zapytał cicho:
          - Bardzo się rozczaruje?
          - Nie, nie. Dlaczego tak 
        myśleć? A więc - wujek? Wujek 
        jaki?
          - Ona i tak nie będzie 
        wiedziała. Bo właściwie jestem 
        kuzynem jej matki.
          - Dobrze, zawołam ją - 
        powiedziała kobieta i 
        zniknęła.
          Po chwili z polanki już 
        biegło w kierunku sadu 
        dziecko. Było ubrane w 
        granatowe spodenki 
        gimnastyczne, białą koszulkę i 
        perkalową chustkę na głowie. 
        Dziewczynka zobaczyła Bożka, 
        zawahała się, chciała biec 
        dalej i minąć go, ale przykuta 
        jego spojrzeniem zatrzymała 
        się. Nie odrywała wzroku od 
        bosych stóp Bożka. Niebieskie 
        oczy - zauważył Bożek - oczy 






        Walerego.
          - To pan? - spytała. - Do 
        mnie?
          - Tak. To ja. Jestem 
        Bogdan. Wuj Bożek.
          Wciąż stała bez ruchu, 
        jeszcze nie chciała się 
        pogodzić z utratą snu o wujku 
        pięknym i bogatym. Ale 
        przebudzenie nastąpiło, 
        dziewczynka uznała się za 
        pokonaną i nagle wyciągnęła do 
        Bożka rękę energicznym ruchem.
          - Dzień dobry, wujku - 
        odezwała się dźwięcznie.
          - Spotkałem twojego 
        tatusia - mówił Bożek. - 
        Wytłumaczył mi, gdzie mogę cię 
        znaleźć. To pomyślałem sobie, 
        że chyba warto cię odwiedzić. 
        Nie mam tu nikogo bliskiego, 
        słyszałem, że wkrótce 
        wyjeżdżacie, nawet wypadałoby 
        się pożegnać.
          - Chyba tak - powiedziała 
        dziewczynka.
          - Szkoda, że mało się 
        znamy.
          - Ale ja wiem, kto ty 
        jesteś. Jak byliśmy w 
        Archangielsku, to ty mi 
        przysłałeś paczkę. I tam były 
        cukierki.
          - Teraz też ci coś 
        przyniosłem - powiedział Bożek 
        sięgając do kieszeni. Wydobył 
        papierek z morwowym blokiem. - 
        Trochę się pogniótł.
          Dziewczynka wzięła prezent 
        i dygnęła.
          - Jesteś bardzo dobry, 
        wujku - szepnęła.
          Bożek oparł się plecami o 
        pień drzewa. Nie patrząc na 
        nią mówił:
          - Nie myśl, że powodzi mi 
        się źle. To tylko tak kiepsko 
        wygląda na oko. Było mi źle, 
        ale teraz jest nie najgorzej. 
        Nie zwracaj uwagi na to, że 
        przyszedłem do ciebie boso. 
        Lubię chodzić boso. Widzisz 
        przecież, że mam trzewiki. Nie 
        są nadzwyczajne, to prawda, 
        ale z czystymi onucami mogą 






        wyglądać nieźle. Ale wolę 
        chodzić boso.
          - Ja też - powiedziała 
        Irka. Uniosła perkalikową 
        chustkę i pokazała się 
        ogolona, naga głowa. - 
        Widzisz, nie mam włosów. 
        Ogolono nam głowy, bo 
        chorowałyśmy na tyfus. Ale już 
        przeszło.
          - A jakie ostatnio miałaś 
        włosy? Wciąż jasne?
          - Tak, bardzo jasne. 
        Teraz, jak mi odrosną, to 
        zapuszczę sobie długie do 
        samych kolan. O takie. Bo my 
        niedługo wszystkie stąd 
        wyjedziemy.
          - Mówił mi o tym twój 
        tatuś. Nigdy więcej się nie 
        zobaczymy, Irenko.
          - To dobrze, żeś 
        przyszedł.
          - Dojdę kiedyś do czegoś, 
        zobaczysz, nie będziesz 
        musiała się za mnie wstydzić.
          - Ja się nie wstydzę, 
        wujku, naprawdę.
          Milczeli. Irenka 
        zaproponowała:
          - Siadaj sobie, uzbieram 
        ci jabłek.
          Dał jej onucę, a ona w mig 
        zakrzątnęła się i oddała mu ją 
        pełną jabłek.
          - Są bardzo smaczne - 
        powiedziała. - Ale my ich nie 
        jemy, żeby się nie pochorować.
          - Macie dobrą panią?
          - Dobrą.
          Nie było już o czym mówić. 
        Bożek wyciągnął rękę:
          - Do widzenia. Cieszę się, 
        że cię zobaczyłem.
          - Ja też, wujku.
          - Spodziewałaś się czegoś 
        więcej.
          Wspięła się na palce i 
        pocałowała go. Zrobiła to 
        trochę pospiesznie, jakby 
        bojąc się dotknąć go wargami. 
        Potem odstąpiła kilka kroków 
        do tyłu. Bożek próbował się do 
        niej uśmiechnąć, ale wyszło 
        chyba wymuszenie, bo miał łzy 






        w oczach. Odwrócił się i 
        odszedł próbując nadać swojemu 
        krokowi dziarskość. Starał się 
        o dzielną postawę, ale 
        naprawdę czuł w głowie zawrót. 
        Drzewa, drzewa - myślał - 
        drzewa się kołyszą.
          - Co tu masz? - usłyszał 
        ostry głos dozorcy.
          Bożek spojrzał 
        półprzytomnie na zawiniątko.
          - Tu? Jabłka.
          - Jabłka! Przecież 
        mówiłem: nie wolno kraść! Ty 
        ruski język rozumiesz? Ja 
        mówię po rusku: Nie wolno 
        kraść. Brzydko! Fe!
          Bożek obejrzał się: nie, 
        Irki już nie było, nie 
        widziała jego upokorzenia. 
        Rumieniec powoli spływał mu z 
        policzków.
          - Nie ukradłem. To 
        podarunek od dziecka.
          Uzbek przymrużył oko:
          - Podarunek. Ładny 
        podarunek: państwowe jabłka. 
        Nikt nie ma prawa tego 
        darować. Rzuć to.
          - Bądź człowiekiem - 
        poprosił Bożek.
          - Rzuć!
          Bożek syknął przez zęby.
          - Zapłacę.
          Wyciągnął z kieszeni pięć 
        rubli. Uzbek wziął je bez 
        słowa i kiwnął głową.
          - Idź... Nie, czekaj. 
        Pokaż no te jabłka.
          Bożek rozwinął onuce. 
        Uzbek zaczął się śmiać.
          - No i głupie te dzieci. 
        Nawet jabłek nie umieją 
        pozbierać. Spójrz, ile 
        robaczywych. Wyrzuć je i weź 
        sobie z tych - pokazał na 
        skrzynkę. Te są ładne. Ja sam 
        wybierałem.
          - Dziękuję, nie trzeba - 
        powiedział Bożek.
          - MOżesz wziąć, ile 
        chcesz, przyzwolił dozorca.
          - Nie trzeba - powtórzył 
        Bożek. - Zabiorę te, które 
        mam.






          Dozorca śmiał się:
          - Ale głupiec! Takie marne 
        jabłka zabrał. Głupiec. Taki 
        głupiec!
        
          Rozdział VI
        
           1
        
          Stali na platformie z 
        kruszywem i w milczeniu ją 
        rozładowywali. Deski były 
        zbite nierówno i szufle raz po 
        raz zahaczały o wybrzuszenia.
          - Bądź gotów, Trzcina - 
        powiedział Bożek. - Jutro 
        nawiewamy.
          Trzciński nie 
        odpowiedział. Pracowali dalej 
        w milczeniu. Noc była ciepła, 
        w pobliżu parował prądnik. 
        Trzeszczały szuwary, w których 
        odbywały się tajemne nocne 
        łowy. Platforma powoli się 
        opróżniała. Trzciński wywijał 
        łopatą jak nigdy. Wreszcie 
        koniec, wszystko uprzątnięte, 
        brygadzista Chwedczenia może 
        sprawdzać.
          Wracali kołyszącym się 
        krokiem do namiotów. Szarzało. 
        W szuwarach podniósł się pisk 
        i terkot ptactwa. Bożek 
        spytał.
          - Pojedziesz z nami, 
        Uszer?
          - Nie. Ja nie jestem taki 
        łazik jak wy. Ja jestem 
        domator. - Uśmiechnął się i 
        dodał: - Padam ze zmęczenia.
          Zostawił ich samych. Bożek 
        i Trzciński usiedli na ziemi 
        przed namiotem. Oni też byli 
        zmęczeni, ale podniecenie 
        odebrało im sen. Bożek 
        wyjaśnił swój plan.
          - Twoja sprawa jest 
        prosta. Ty z andersiakami nie 
        będziesz miał kłopotu: masz 
        wszystko w porządku. Gorzej 
        jest ze mną. Ale ty mi możesz 
        pomóc. Zaraz ci powiem, jak ja 
        to sobie wykombinowałem. Na 
        wszelki wypadek nie spalimy za 
        sobą mostów w batalionie: 






        weźmiemy zwolnienie lekarskie. 
        Jeśli andersiaki odprawią nas 
        z niczym, będziemy mogli 
        wrócić, jakbyśmy niczego nie 
        próbowali.
          - Ale andersiaki nas 
        przyjmą?
          - Ciebie na pewno.
          - A ciebie?
          - Jeśli zrobisz to, co 
        obmyśliłem, to chyba też. 
        Pojedziemy do Jangi_Jula. 
        Podejdziemy we dwóch do 
        okienka. Ja zaczekam z boku. 
        Ty podasz swój dowód. 
        Rozumiesz?
          - No chyba. Podaję swój 
        dowód.
          - Właśnie. Polski paszport 
        z orłem. Podajesz go i mówisz, 
        że chcesz do wojska.
          - I że ty...?
          - Nie, o mnie ani słowa! 
        Niech przyjmą na razie ciebie. 
        Więc on cię zapisuje i tak 
        dalej. KIedy powie, że 
        "gotowe", albo "to wszystko", 
        albo coś takiego, powiesz: 
        "Panie kapralu"...
          - Kapralu?
          - Kapralu albo plutonowy, 
        zależy od tego, ile ma pasków. 
        Powiesz: "Panie plutonowy, 
        tutaj ze mną jest koleżka z 
        Warszawy". Nie mów 
        "przyjaciel" ani broń Boże 
        "towarzysz", tylko tak: 
        koleżka, koleś.
          - KOleżka, dobrze - 
        zapamiętał Trzciński.
          - I że z Warszawy. Tutaj, 
        powiesz, jest ze mną koleżka z 
        Warszawy. Stołeczny rodak, 
        dodasz. Tylko, wie pan, bez 
        dokumentów. Swój chłopak, 
        szkoda, żeby przepadł. MOże go 
        da się jakoś urządzić. Żebyś 
        tylko nie powiedział 
        "ustroić".
          - Nie, nie! LIcz na mnie! 
        Ja mam głowę. Ja już mu 
        powiem: "Warszawski cwaniak, 
        panie plutonowy, jak Boga 
        kocham... Trzeba go jakoś, 
        panie plutonowy, urządzić". 






        Dobrze.
          - W sam raz. Wtedy on 
        powinien powiedzieć "Gdzie go 
        masz? Dawaj go tu!"
          - Tak powie?
          - Jeśli jest normalnym 
        człowiekiem, powie: "Dawaj go 
        tu". Ja podejdę i zacznę go 
        bajerować po warszawsku. Wtedy 
        on powie: "Warszawiak, kurwa 
        go mać! Musowo go jakoś 
        urządzić". Nazwisko i imię, i 
        jestem na liście.
          - MOże się nie udać...
          - MOże. Ale on powinien 
        powiedzieć "dawaj go tu".
          - Ja nie nawalę, Bożek, 
        przysięgam.
          Nazajutrz pobrali ostatni 
        chleb na kartkę żywnościową. 
        Do roboty nie poszli. Są 
        chorzy i idą do lekarki po 
        zwolnienie.
          Bożek miał wejść do 
        ambulatorium pierwszy. 
        Pomyślał: zobaczymy, co tam za 
        zły pies warczy. Ale nie było 
        żadnego złego psa. Była 
        trzydziestoletnia kobieta w 
        białym fartuchu, gładko 
        uczesana, ciemna blondyna. 
        Przyglądała mu się smutnymi 
        oczyma spod lekko uniesionych 
        brwi. Nic nie wymyślę - 
        zrozumiał. - Jeśli nie zechce 
        mu po prostu pomóc, wszystko 
        przepadło.
          - Ja was słuszaju - 
        odezwała się kobieta.
          - Chciałem prosić o 
        zwolnienie, towariszcz doktor.
          - Co wam dolega?
          - Nie wiem. Źle się czuję. 
        W ogóle.
          - Macie gorączkę?
          - Nie wiem.
          - Dobrze, zmierzymy. 
        Dreszcze są?
          - Bywają.
          - Stolec?
          Bożek nie odpowiedział. 
        Lekarka uśmiechnęła się.
          - Więc jak myślicie? Co 
        wam jest?
          - Depresja psychiczna.






          Tym razem jej brwi uniosły 
        się jeszcze wyżej.
          - Nie wiem tylko - mówił 
        Bożek - czy depresja jest 
        przyczyną złego samopoczucia, 
        czy skutkiem.
          - Siadajcie - usłyszał.
          Bożek usiadł, ona zajęła 
        miejsce po drugiej stronie 
        stolika.
          - Nie wyglądacie 
        najgorzej, chociaż jakby 
        niewesoło. Należy starać się 
        trochę inaczej patrzeć na 
        życie... Nie macie chyba 
        jeszcze trzydziestu lat?
          - Dziewiętnaście.
          - Mój Boże... - 
        wyszeptała.
          - Dziewiętnaście - 
        powtórzył Bożek smakując 
        okrucieństwo tej nowiny. - 
        Skończę wkrótce.
          Lekarka przez chwilę 
        milczała.
          - Po co wam to zwolnienie? 
        - spytała wreszcie.
          - Muszę wyjechać na kilka 
        dni. MUszę, naprawdę. 
        Znalazłem siostrę w 
        Samarkandzie - kłamał Bożek. - 
        Podróż trwa prawie dobę. Kiedy 
        wrócę stamtąd, na pewno będę 
        lepiej się czuł. Zróbcie coś, 
        bo się rozkleję. Zapobieganie 
        chorobom jest zadaniem równie 
        ważnym jak leczenie, prawda? 
        Zróbcie coś.
          Do namiotu weszła 
        pielęgniarka. Lekarka 
        obrzuciła ją szybkim 
        spojrzeniem. Potem zwróciła 
        się do Bożka:
          - Weźcie termometr. Bez 
        gorączki nie możemy wydać 
        zwolnienia. Usiądźcie sobie 
        przed namiotem. Jeśli będzie 
        powyżej trzydziestu siedmiu 
        stopni, pogadamy.
          Bożek wziął termometr i 
        wyszedł przed namiot. Osunął 
        się na ziemię, leniwie 
        poszukał pachy. Ogarnęło go 
        osłabienie, którego nie 
        potrafił sobie wytłumaczyć. 






        Ukośne promienie słońca raziły 
        go w oczy. Powinien się 
        przenieść do cienia. Ale 
        musiałby wstać - za dużo 
        fatygi. Nie miał ochoty się 
        ruszać. Grzał się w słońcu - 
        niepotrzebnie tylko 
        wypalającym oczy - i tak było 
        dobrze.
          Nie chciało mu się nawet 
        wyjąć termometru i potrzeć go. 
        Niech się dzieje, co chce. 
        Jeśli wyprawa ma się nie udać, 
        to lepiej, żeby się wszystko 
        zawaliło zaraz na wstępie. 
        Powinno wreszcie się udać. 
        Kiedyś karta musi się 
        odwrócić. Trzciński pomoże. 
        Powie: "Panie plutonowy, tu ze 
        mną jest koleżka z Warszawy". 
        A tamten od razu powie: "Dawaj 
        go tu".
          - Śpicie - usłyszał głos z 
        ambulatorium. - Dziesięć minut 
        minęło.
          Zerwał się z miejsca i 
        wszedł do namiotu. Lekarka 
        spojrzała na termometr, potem 
        na Bożka, uniosła wysoko brwi, 
        potem znów na termometr.
          - Trzydzieści siedem 
        siedem - powiedziała.
          Skąd się to wzięło? - 
        myślał zdziwiony.
          - Dostaniecie zwolnienie - 
        powiedziała lekarka. - Na 
        cztery dni. Czy was to 
        zadowala.
          - Tak. Tak, zadowala. Ale 
        ja go nie pocierałem...
          - MNie 
        to nie interesuje.
          - Ale ja go naprawdę nie 
        pocierałem. Proszę was, 
        uwierzcie mi. Siedziałem sobie 
        na słońcu i rozmyślałem o tym 
        i owym. Nie pocierałem go. 
        Wierzycie mi?
          - Zwolnienie na dni 
        cztery - powiedziała sucho 
        lekarka. - Po powrocie 
        zgłoście się na badanie. 
          Bożek spojrzał na nią 
        błagalnie: Uwierz, uwierz.
          - Życzę powodzenia - 






        ucięła rozmowę. Była 
        rozdrażniona. MOże dlatego, że 
        nie doceniał jej dobrej woli.
          Jeszcze mi uwierzysz - 
        myślał Bożek. - Jak już będę 
        tam, u nich, przyślę ci kartkę: 
        "Szanowna pani, a jednak nie 
        oszukałem cię". Ale czy to w 
        końcu nie wszystko jedno? 
        Widać nie, skoro się oboje 
        złościmy.
          Trzcińskiego zastał z 
        pokrwawionym palcem. Pociął go 
        sobie scyzorykiem.
          - To ci się chwali - 
        powiedział Bożek, ale nie 
        wiem, czy wystarczy do 
        zwolnienia.
          - Nie bój się. Ja już ją 
        przekonam. Ja mam szczęście. 
        Nade mną się litują.
          Nade mną ostatnio też - 
        pomyślał Bożek. - Nie wiem 
        sam, co bym wolał.
          Trzciński wrócił z palcem 
        obandażowanym. Przytrzymywał 
        nim pokrywkę pudełeczka.
          - Niedobrze, Bożek - 
        poskarżył się. - Nie dała mi 
        zwolnienia. Powiedziała, że za 
        palec może dać tylko na jeden 
        dzień.
          - Miała rację.
          - Zwymyślała mnie od 
        idiotów.
          - Nie przejmuj się.
          - To ja jej na to, że mam 
        biegunkę. "To co innego" - 
        powiedziała. I dała mi tę 
        pokrywkę, żebym jej przyniósł 
        próbkę.
          - Próbkę czego?
          - Biegunki!... co teraz 
        będzie? Bożek, czy to się da 
        rozcieńczyć?
          Bożek zaśmiał się.
          - Nie martw się, Trzcina 
        - powiedział. - Chodźmy do 
        piątego namiotu, tam jest 
        jeden stękający facet.
          W opustoszałym i cichym 
        namiocie leżał na łóżku żółty, 
        chudy jak kościotrup Uzbek. 
        Usłyszawszy kroki powiódł 
        wkoło apatycznym spojrzeniem.






          - Szaripow? - spytał 
        Bożek.
          - Ha. Witaj, Bożek_dżon. 
        Kto jest z tobą?
          - Mój druh, dobry dżura z 
        Polski.
          - Witaj Dżura.
          - Szarip_ak~a, mamy do 
        ciebie sprawę. Cierpisz na 
        biegunkę?
          - Ha, Bożek_Dżon. Cierpię, 
        dobrze mówisz.
          Bożek podał mu pokrywkę.
          - Mógłbyś się dźwignąć z 
        łóżka? Potrzeba nam trochę 
        tego.
          - Dla dżury?
          - Tak. MUsimy wydostać 
        zwolnienie.
          Uzbek nie odpowiedział.
          - Dam ci trochę jęczmienia 
        - mówił Bożek. - Przypalisz go 
        sobie i ugotujesz gorącej 
        kawy. To ci dobrze zrobi.
          - Pomóż mi wstać - 
        powiedział Szaripow.
          Dźwignęli go z łóżka. W 
        podartej koszuli i szerokich 
        płóciennych spodniach 
        skierował się do ustępu, 
        opierając się na ramieniu 
        Trzcińskiego. Bożek szedł za 
        nimi.
          Szaripow odwrócił się.
          - Zaczekaj tu - powiedział 
        do Bożka.
          Tamci dwaj weszli do 
        środka. Znów wszystko wlokło 
        się jak w zwolnionym filmmie. 
        Znów to otępiające znużenie, 
        jak wtedy, kiedy mierzył przed 
        namiotem temperaturę. Dotknął 
        dłonią czoła. Gorące! Co się z 
        nim dzieje?
          Nareszcie są. Trzciński 
        krzyknął coś i pobiegł wprost 
        do ambulatorium. Szaripow 
        zbliżał się chwiejnym krokiem. 
        Bożek powiedział starając się, 
        by głos zabrzmiał jak 
        najserdeczniej:
          - Dziękuję ci, bracie.
          Uzbek wykrzywił w uśmiechu 
        pobladłe usta. Kiwnął kilka 
        razy głową i podreptał do 






        namiotu. Nogawki jego 
        szerokich, nie dopiętych 
        spodni wlokły się po ziemi 
        zamiatając kurz.
        
          2
        
          Wieczorem Bożek dostał tak 
        wysokiej temperatury, że 
        trzeba było odłożyć wyjazd. 
        Organizm, u którego błagał o 
        gorączkę, posłusznie wypełnił 
        życzenie i coś tam jeszcze z 
        nadmiaru gorliwości dołożył. 
        Bożek był przytomny, ale nogi 
        się pod nim uginały.
          - Pojedziemy rannym 
        pociągiem - zdecydował. - Do 
        rana będzie w porządku.
          - MOże się rozmyśliłeś? - 
        pytał Trzciński.
          - Nie. Ale nie musimy tam 
        jechać ostatkiem sił. Od kiedy 
        mam w kieszeni trochę rubli, 
        jestem spokojny. Pojedziemy 
        rano.
          Z rana rzeczywiście czuł 
        się już dobrze.
          Wytresowałem organizm jak 
        psa - pomyślał. - Spełnia 
        każde życzenie.
          Ukradkiem przenieśli do 
        wagonu plecak z rzeczami 
        Trzcińskiego. Nikt nie 
        powinien zauważyć plecaka, 
        jadą tylko na mały urlopik. 
        Nie pożegnali się również ze 
        swoimi współtowarzyszami. 
        Uszer, wychodząc z namiotu do 
        pracy porozumiewawczo podniósł 
        zaciśniętą pięść - i to było 
        całe pożegnanie. Łaboresznych 
        przerzucił łom przez ramię, 
        powiedział coś zgryźliwego i 
        poszedł do roboty.
          Siedząc w wagonie czekali 
        na gwizd lokomotywy. Czas 
        dłużył się męcząco. Wyciekał z 
        wieczności po kropelce. I 
        kiedy wreszcie wagon drgnął i 
        zazgrzytał, Bożek przymknął 
        oczy i pobladł z wrażenia. 
        Syrena ostro zawyła.
          Nie mogli jakoś ruszyć. 
        Wagon kołysał się w miejscu, 






        stalowe podwozie postękiwało. 
        Bożek widział, jak z piątego 
        namiotu wyszedł znękany, 
        wychudły Uzbek, w opuszczonych 
        nisko spodniach. Stanął, 
        przyłożył dłonie do oczu, 
        przeszukując wzrokiem wagony. 
        KIedy dostrzegł Bożka i 
        Trzcińskiego, przycisnął ręce 
        do piersi i nisko się ukłonił. 
        Bożek odpowiedział mu w ten 
        sam sposób. Nasz wspólnik - 
        pomyślał. Wtedy właśnie coś w 
        stalowym podwoziu się 
        przełamało i pociąg ruszył.
          Ruszył! Ruszył! Sunął po 
        szynach i wyślizgiwał się z 
        tego wszystkiego. Całe to 
        życie zostawało za 
        nimi: namioty, prądnik z 
        szuwarami i chmara komarów, 
        Łaboresznych, sadysta 
        Chwedczenia, znienawidzony 
        cywilny kierownik robót 
        Karbowniczy, który ukrywał 
        polskie pochodzenie, cierpiący 
        na biegunkę Szaripow, lekarka, 
        która czuła się oszukana, 
        nocne rozładunki kruszywa, 
        zużyta kartka chlebowa.
          - Pamiętasz, co masz 
        mówić? - spytał Trzcińskiego.
          - Tak. Nie bój się, ja 
        pamiętam.
          - No to powtórz.
          - Co tu powtarzać? Dam 
        dowód i powiem: "Ale nas jest 
        dwóch, panie plutonowy". Jak 
        trzy paski to plutonowy, 
        prawda?
          - Niedobrze - krzyknął 
        Bożek. - Dajesz dowód i nic 
        nie gadasz. - Nic?
          - Nic. Ani słowa o mnie! 
        Niech on ciebie załatwi. 
        Dopiero jak się przyzwyczai do 
        ciebie, jak cię wciągnie na 
        listę, jak już będziesz jego 
        człowiekiem, zaczniesz mówić o 
        mnie.
          - Aha, już sobie 
        przypominam. "Koleżka, 
        warszawiak, trzeba go jakoś 
        urządzić, panie plutonowy".
          - To, to!






          - A potem co?
          - On powie: "Dawaj go tu!"
          - A jak powie co innego?
          - Nie powie. Normalny 
        człowiek nie powie nic innego. 
        Wyobraź sobie, że ja jestem 
        tym plutonowym. Albo ty. 
        Przychodzi takich dwóch 
        łazęgów, jednego się załatwia, 
        a potem ten jeden mówi, że tam 
        czeka jeszcze drugi, tylko, 
        panie plutonowy, bez 
        dokumentów, warszawiak, no to 
        jak będzie, panie plutonowy 
        Trzciński? Co byś 
        odpowiedział?
          - Dawaj go tu!
          - Widzisz! A on co, gorszy 
        od ciebie?
          Gorszy - pomyślał Bożek po 
        chwili. - Tak, gorszy. Jeśli 
        nawet nie jest, to mu się 
        zdaje, że musi być gorszy. 
        Albo może naprawdę musi.
          Wieczorem byli już w 
        Jangi_JUlu. Bożek prowadził 
        Trzcińskiego po znajomych 
        ulicach z uczuciem cierpkiego 
        triumfu. Znów znalazł się w 
        tym miasteczku białych domków 
        i wysokich morw, w którym 
        zaznał tylu upokorzeń. Teraz 
        nie podda się tak łatwo. Jest 
        starszy, silny, muskularny, 
        zdrów, ma trochę pieniędzy. O 
        nie, panowie, tym razem wam 
        się nie uda - wykłócał się nie 
        wiadomo z kim. Zmądrzałem. 
        Wiem, jak się w życiu 
        postępuje. Złodzieje, 
        skurwysyny, szulerzy, 
        ojcobójcy, zimne twarze, 
        obojętne serca, śliskie dłonie 
        - wy, szczelnie zapięci na 
        ostatni guzik duszy, cmokacze, 
        wąchacze fiołków, słuchacze 
        słowików, mydłki zaślinione - 
        przejrzałem was! Już nie będę 
        gorszy! Już wiem, jak sobie z 
        wami radzić!
          I chociaż jeszcze był 
        bosy, obdarty, chociaż los 
        jego był wciąż niepewny, 
        wydawało mu się, że ma prawo 
        do odczuwania satysfakcji. 






        Żeby jeszcze jakieś buty!...
          W parku, pod koronami 
        drzew, między którymi 
        myszkowało światło 
        elektryczne, zjedli kolację 
        siedząc na wyłożonej grubymi 
        dywanami pryczy. Była to 
        najdroższa czajchana w mieście 
        i dlatego właśnie pragnęli tu 
        spędzić noc. Usługujący 
        chłopiec spoglądał na nich 
        podejrzliwie, ale kiedy kupili 
        białe placki, rodzynki i 
        zapłacili za nie od razu 
        rublami, przestał się nimi 
        interesować.
          Między gałęziami huczało 
        niewidzialne radio. Głos 
        spikera alarmował i 
        przekonywał: Wróg się zbliża! 
        Wróg się przedarł przez linie 
        obrony! Żołnierze, brońcie 
        ojczyzny! Generałowie, 
        ojczyzna nasza jest wielka, 
        ale nie możemy oddawać miasta 
        po mieście. Kaukaz zagrożony. 
        Stalingrad zagrożony!... A 
        potem głos próbował wlać 
        trochę otuchy: Wróg połamie 
        sobie zęby. Nasza sprawa jest 
        słuszna - my zwyciężymy!
          Bożek wyciągnął się na 
        dywanie i powiedział:
          - Czyli że jutro...
          - Jutro.
          Nie mógł zasnąć. Rozmyślał 
        o tym wszystkim podniecony 
        nadzieją. Niech tylko stanie 
        się znowu człowiekiem, to może 
        i na froncie lepiej pójdzie. 
        Front! W tej szarpaninie można 
        było o nim zapomnieć. Tak się 
        człowiek wykończy, że zapomni, 
        że coś się przecież wokół 
        niego dzieje, że idzie o coś 
        wielkiego, pola zasłane 
        trupami, po ulicach kuśtykają 
        kaleki, i on sam, potrącony 
        przez dźwignie machiny 
        wojennej, jest w końcu tylko 
        jedną z jej ofiar, nie 
        zanotowanych na żadnej liście, 
        zaginionych, poległych, czy 
        rannych. Największa sprawa, 
        ogromne zmaganie wojenne - 






        umyka świadomości. A przecież 
        front istnieje naprawdę, 
        pamięta smak śniegu, który 
        zlizywał spragnionymi wargami 
        leżąc po długim marszu, 
        pamięta przyjaźNie na 
        donieckich stepach: chudy, 
        długi jak tyka Łancew 
        opowiadał w okopie o Stendhalu 
        i Rollandzie (sam, jak Jan 
        Krzyszof, przejęty niemiecką 
        muzyką), Wadim Denisow, 
        wielbiciel "Doli człowieczej" 
        Malraux, zgłosił się na 
        ochotnika do zwiadu, stał w 
        kilkunastoosobowym szeregu 
        śmiałków i czekał na mnie, 
        przysięgliśmy sobie dopiero 
        co, że wszędzie razem, na 
        śmierć i życie, przyglądał mi 
        się zdziwiony, a ja odwróciłem 
        oczy, chciałem przecież do 
        polskiego wojska, może 
        zrozumiał, nie wiem, odszedł z 
        tamtymi ochotnikami i już nie 
        porozmawialiśmy. Front. 
        Andersiaki też w końcu staną 
        do tańca śmierci - i on sam, 
        Bożek, jak dobrze pójdzie, on 
        też raz jeszcze się do tego 
        przyłoży.
          Zasypiał powoli, pod 
        jednostajne brzęczenie radia i 
        szum liści. W nocy słyszał 
        śpiew, wysokie, rozpaczliwe 
        zawodzenie, głos błagalny, 
        ekstatyczny, jak na strunie 
        skrzypcowej. Otworzył z trudem 
        oczy. Między pryczami śpiewał, 
        wyginając wężowymi ruchami 
        ciało, dziesięcioletni Uzbek. 
        Był prawie nagi, ale na głowie 
        nosił wzorzystą tiubietejkę. 
        Akompaniował sobie potrząsając 
        małym bębenkiem. Potrząsnął, z 
        bębenka sypnęło się 
        dzwonienie, chłopiec zawodził, 
        łkał, wykrzykiwał rozpacz 
        wysokim głosem. Starzy Uzbecy 
        przykucnęli na pryczach i 
        kiwali do taktu głowami.
          Chłopiec przestał śpiewać, 
        ale Bożek słyszał łkanie do 
        rana, wiercił się niespokojnie 
        na dywanach, dokoła płakano i 






        śPiewano, dzwonił bębenek, 
        szumiały liście, wybuchały 
        miny, Wadim Denisow leżał w 
        głębokim śniegu i przyglądał 
        się Bożkowi martwymi 
        źrenicami, radio wrzeszczało 
        na alarm, sceptyczni starcy 
        kiwali głowami. Bożek usłyszał 
        "dawaj go tu" i otworzył oczy. 
        Był świt, z drzew kapała rosa. 
        Chłopiec rozpalał samowar. 
        Kilku starców już wstało i 
        polewało wodą koniuszki 
        palców. Trzciński rozglądał 
        się nieprzytomnie dokoła, aż 
        nagle pojął, gdzie się 
        znajduje, i powiedział:
          - Wyspałem się jak hrabia.
          W drodze do komendy placu 
        powtórzyli sobie raz jeszcze, 
        co mają mówić. To ty podasz, 
        to on powie, to ty powiesz, to 
        on odpowie, to ja podejdę, to 
        on powie. MUsi się udać!
          Stanęli przed baraczkiem 
        komendanta placu. Nad 
        okienkiem napisane było po 
        polsku REJESTRACJA. W drzwiach 
        stał wysoki mężczyzna w 
        fartuchu z warząchwią w ręku.
          - Wygląda jak nasz 
        starosta - szepnął Trzciński.
          - Bagatela, szef kuchni! 
        Cholerna władza!
          - Ale nasz - perswadował 
        Trzciński.
          - To się wie.
          - Co mam robić? - spytał 
        Trzciński.
          - Wyjmij dowód.
          - A teraz?
          - Podejdź do okienka.
          Trzciński zbliżył się do 
        okienka i zaraz zawrócił.
          - Co się stało? - 
        zaniepokoił się Bożek.
          - On ma tutaj takie 
        trójkąty. Zapomniałem, co to 
        za ranga.
          - Sierżant. Mów "panie 
        sierżancie".
          Trzciński podszedł do 
        okienka. Bożek stanął z boku. 
        Zaraz wszystko się 
        rozstrzygnie. Podoficer w 






        okienku spytał: - Do wojska? 
        Trzciński powiedział: - Tak 
        jest, panie sierżancie. I 
        podał dowód. Sierżant 
        powiedział głośno:
          - Hoho, ale paszporcisko. 
        To się dzisiaj rzadko widuje. 
        Zdołbunów. Podpisany pan 
        starosta, eee... znałem go, 
        starego pijusa... Do wojska?
          Sierżant coś pisał. Miał 
        krótkie szpakowate wąsy, które 
        pocierał, kiedy zastanawiał 
        się nad ortografią.
          Bożek oddychał głośno. 
        Trzciński zaraz będzie 
        załatwiony. Dostanie 
        skierowanie na komisję. Będzie 
        mógł gwizdnąć na niego. I 
        zrobi tak! Podrapie się w 
        głowę i odejdzie od okienka. 
        Jeśli odejdzie z niczym, to 
        potem nie da się już tego 
        odrobić. Trzeba będzie wrócić 
        do batalionu pracy. Trzciński, 
        Trzciński, wszystko zależy od 
        niego, od tego, czy się 
        odważy, czy zechce, czy nie 
        zapomni, kto go tu 
        przyprowadził. Zapomni! LUdzie 
        są świnie. Małe, nędzne 
        stworzonka.
          - Gotowe - powiedział 
        sierżant. Zwrócił Trzcińskiemu 
        dowód. - Ma pan tu kwitek na 
        obiad.
          Trzciński powoli chował 
        paszport do kieszeni. Zapomni! 
        Zapomni! Trzciński stał i 
        gryzł wargi.
          - Panie sierżancie...
          Mówi!
          - Panie sierżancie - 
        powtórzył Trzciński głośniej.
          - Czego tam jeszcze?
          - Bo tutaj jest ze mną 
        koleżka. Swój chłopak, 
        warszawiak. Też chce do 
        wojska.
          - No, to co?
          - Tylko, panie sierżancie, 
        on nie ma dokumentów. Żadnego 
        papierka. To co, ma przepadać? 
        Warszawski chłopak? MOże by 
        pan sierżant coś urządził?






          Teraz sierżant powinien 
        powiedzieć "dawaj go tu". 
        Dlaczego nic nie mówi? 
        dlaczego się zastanawia, 
        wzdycha i trze szpakowate 
        wąsy?
          Sierżant otworzył usta. 
        Powiedział:
          - Dawaj go tu!
          Bożek przyskoczył do 
        okienka. Sierżant spojrzał na 
        niego i spytał:
          - To pan?
          - Ja. Tak. (a teraz 
        jadaczką, sprintem, gazem, 
        zagadać, ogłuszyć, zasypać 
        warszawstwem - szybko, bez 
        wytchnienia). Ja. Urodzony i 
        wychowany w Warszawie, 
        gimnazjum ukończyłem na 
        Senatorskiej, wie pan 
        sierżant, naprzeciw Pałacu 
        Prymasowskiego. Na dole były 
        włoskie lody, a obok 
        księgarnia Hoesicka. Porucznik 
        Łaski był u nas od Pewu, a 
        ćwiczył z nami kapral Misiak, 
        poszedł potem na żywą torpedę, 
        do szkoły jechałem dziewiątką 
        z Leszna do placu Teatralnego, 
        albo piechotą przez Tłomackie, 
        Bielańską, koło Banku 
        Polskiego. LUbiłem piechotą, 
        popatrzeć na koleżanki, pan 
        sierżant chyba sobie 
        przypomina, jakie dziewczęta 
        były w Warszawie.
          - Czy sobie 
        przypominam!... I co z panem 
        teraz zrobić?
          - Coś zrobić trrzeba, 
        panie sierżancie.
          - Do Persji pan i tak nie 
        pojedzie. Kontyngent jest 
        zamknięty - to raz. A dwa - co 
        ja panu będę klarował, sam pan 
        wie.
          - Wiem, naturalnie, ale 
        chcę przejść przez komisję.
          - Dostanie pan kategorię 
        De.
          - ZObaczymy! Ja pracuję 
        fizycznie. Ale niech tam! 
        Najważniejsze, że mi to 
        napiszą na papierku. Z 






        imieniem i nazwiskiem. Z 
        potwierdzeniem, że nie jestem 
        maruderem, włóczęgą, ale 
        odpalonym polskim żołnierzem. 
        Bo tak, jak teraz, jest 
        najgorzej. Bez dokumentu, bez 
        przynależności państwowej, ja, 
        warszawiak, panie sierżancie, 
        uczestnik obrony wrześniowej!
          Sierżant gryzł wąsa.
          - Wpiszę pana na listę 
        rekrutów, których wieczorem 
        wyprawiam na komisję do 
        Szachrysiabziu. Wiesz pan, 
        gdzie to jest? gdzie Tamerlan 
        się rodził! Ma pan cholerne 
        szczęście.
          - Wiem, dziękuję panu.
          - Nic pan nie wiesz. 
        Cholerne szczęście! bo to 
        ostatnia komisja! Jutro byłoby 
        za późNo.
          Bożek poczuł zawrót głowy, 
        zupełnie jak kiedyś w 
        Taszkiencie po winie. Sierżant 
        wypytywał go o dane i wręczył 
        mu kwitek na obiad.
          - Wieczorem o dwudziestej 
        piętnaście odjazd. Nie 
        spóźNijcie się!
          Bożek szedł z kwitkiem w 
        dłoni do Trzcińskiego.
          - Bronek - powiedział. Po 
        raz pierwszy nazwał go po 
        imieniu.
          - No?
          - Schowaj mój talon. Jak 
        chcesz, to możesz z niego 
        skorzystać. Tu dają dobre 
        obiady, z angielskich konserw.
          Wojskowy z warząchwią 
        gwizdnął na nich. Zbliżyli się 
        posłusznie. Kucharz spojrzał 
        na bose stopy Bożka i 
        powiedział:
          - Tam jest ścierka, tu 
        woda, a tam brudne miski. Nie 
        próżnuj.
          Bożek zrzucił bluzę. 
        Zakasał rękawy przepalonej od 
        dezynfekcji koszuli i wziął 
        się do roboty.
        
            3
        






          Kapral krzyknął:
          - Do latryny biegiem 
        marsz!
          Pobiegli rzędem, zupełnie 
        tak samo, jak w dońskim 
        zapasowym pułku. Kapral 
        komendę wydał po polsku, ale 
        głos miał tak samo 
        zachrypnięty jak młodszy 
        sierżant Iwanow i jeszcze 
        kilku innych znanych mu 
        podoficerów rosyjskich. 
        Latryna była i tu długim 
        dołem, nad którym na pomoście 
        z desek kucali żołnierze.
          - Kierunek rzeka biegiem 
        marsz!
          Trzciński mruczał 
        niezadowolony:
          - Wszystko rób mu biegiem.
          Kiedy pluskali się, kapral 
        poganiał:
          - Szybciej, szybciej, 
        panowie! Pan Jezus czeka!
          Na modlitwę już nie 
        skierował ich biegiem. Leniwie 
        przeszli w głąb liściastego 
        lasu, w którym obozowali, i 
        ustawili się w dwuszeregu. 
        Zabębnił pacierz, wezbrał jak 
        grad, jak pośpieszne bicie 
        werbla. Potem z setek ust 
        popłynęła pieśń poranna i 
        uderzyła w szumiącą zieleń. 
        Bożek przyłączył się do chóru. 
        Przysłuchiwał się własnemu 
        głosowi, jak wdziera się w 
        chór, rośnie z nim i 
        głośnieje, przebija gęstwę 
        konarów i ulatuje w niebo. 
        Nadzieja, że ktoś go tam 
        usłyszy i rozróżni jego głos 
        wśród setek innych, podniosła 
        go na duchu. Nagle zrobiło mu 
        się dobrze i odczuł ulgę, 
        jakby nareszcie znalazł to, 
        czego szukał. Jakieś oparcie, 
        jakąś ufność. "Boże, ulituj 
        się nade mną! Boże spójrz, jak 
        mnie pobito! Boże, wydrzyj 
        mnie z tej samotności".
          Łzy napływały mu do oczu, 
        kiedy śpiewał o tych, co nigdy 
        już nie wstaną, i o tym, że on 
        jednak się obudził, by śpiewać 






        chwałę Bożą. Pola zasłane 
        trupami. Już nie będą chwalić 
        Pana. On - bezsilny, bosy - 
        obudził się, by żyć i ufać. 
        Kończył pieśń poranną 
        wpatrując się w zieloną kopułę 
        lasu, jakby stamtąd miało 
        przyjść zbawienie.
          Kapral zachrypiał:
          - Spocznij! Teraz 
        śniadanie, wszy bić, 
        filozofować, spać. Ja z was 
        wojska robić nie będę. Nie dla 
        takiej kariery matka mnie w 
        bólach na świat wydała. Po 
        obiedzie zacznie urzędowanie 
        komisja. Dopiero tam okaże 
        się, kto żołnierz, a kto 
        ofiara losu. Plutonami do 
        kuchni marsz!
          Po śniadaniu Trzciński 
        położył się na trawie z 
        plecakiem pod głową.
          - Dobrze tu, nie? - 
        powiedział.
          Bożek przymknąwszy oczy, 
        słuchał szumu liści, jakby 
        kołysała się w nich jeszcze 
        pieśń poranna. Jak lekko na 
        duszy!
          - Co teraz będzie, Bożek? 
        - spytał niespokojnie 
        Trzciński.
          - Dobrze będzie.
          - Przyjmą nas?
          - Ciebie przyjmą.
          - A ciebie? - spytał 
        Trzciński.
          - Chyba nie.
          - Widziałeś ołtarz w 
        lesie?
          - Nie.
          - Ja widziałem. Chodź, 
        pójdziemy się pomodlić.
          - Nie muszę tego robić 
        przed ołtarzem. Zresztą, nie 
        znam modlitw.
          - Będziesz powtarzał za 
        mną. Ja chcę się pomodlić, 
        Bożek. - Trzciński uśmiechnął 
        się przebiegle. - Ta nuż 
        pomoże, ni?
          Dźwignął się, ujął plecak 
        i poszedł w kierunku rzeki. 
        Bożek ruszył za nim 






        przypominając:
          - W batalionie się nie 
        modliłeś.
          - Pewnie, że nie.
          - Dlaczego?
          - A co by to pomogło?
          Bożek uśmiechnął się. 
        Trzciński mówił:
          - Teraz jest się o co 
        modlić, nie? Żeby Bóg wejrzał 
        w serca tej komisji. Ja znam 
        kilka modlitw, Bożek, ty się 
        nie martw, będziesz powtarzał 
        za mną. Ja w Zdołbunowie 
        pobożny nie byłem. Ja nawet 
        zapisałem się za Sowietów do 
        komsomołu, wiesz? Dlatego 
        uciekłem z ruskimi, bo bałem 
        się, że jak Niemiec przyjdzie, 
        to mi co zrobi. Ja tam tak 
        bardzo modlitwom nie wierzę, 
        ale co to szkodzi. To 
        powtarzaj za mną.
          Ołtarzyk z wizerunkiem 
        Matki Boskiej Ostrobramskiej 
        stał wśród zeschniętych traw, 
        w pobliżu rzeki. Trzciński 
        osunął się na kolana i zaczął 
        się modlić. Bożek stał obok, 
        rozstawiwszy szeroko nogi, z 
        rękami założonymi do tyłu.
          Trzciński obrócił się ku 
        niemu głową i spytał:
          - Dlaczego nie uklękniesz?
          Bożek odpowiedział:
          - Mam sztywne kolana.
          Trzciński modlił się 
        dalej. Jąkał się, przerywał, 
        wtrącał "tego". Nagle zapytał:
          - Dlaczego za mną nie 
        powtarzasz?
          Bożek myślał: Nie będę się 
        o to modlił. Nie będę o nic 
        prosić. Prosić można człowieka 
        - Bóg powinien wiedzieć i 
        oceniać sam. Powinien dawać 
        nie żądając. Na co mu moje 
        upokorzenie? Powinna mu 
        wystarczyć moja nędza i moja 
        nicość. Jeszcze mam zginać 
        kolana! Nie zegnę kolan! 
        Niczego nie będę obiecywał. 
        Nie potrzeba mi szefów 
        próżnych i małostkowych, 
        którzy lubią, kiedy się ich 






        błaga. Potrzeba mi miłości. 
        Ktoś powinien wreszcie mnie 
        pokochać, nie żądając niczego 
        w zamian. Bóg czy dziewczyna, 
        czy stary Uzbek - wszystko mi 
        jedno. Chodzi o miłość - nie o 
        nagrody za dobre sprawowanie. 
        Nie klęknę! Nie! Chcę stać 
        prosto.
          Trzciński podniósł się, 
        otrzepał kolana.
          - Ale z ciebie dziwak - 
        powiedział. - Co ci szkodzi 
        pomodlić się?
          Bożek nie odpowiedział.
          - Mogłeś odejść na bok i 
        zrobić to po waszemu - 
        powiedział Trzciński.
          Bożek zaczął się śmiać. 
        Trzciński też się roześmiał. 
        Zapytał potem zaciekawiony:
          - Ty, Bożek, w Boga nie 
        wierzysz? Ani w waszego, ani w 
        naszego?
          Bożek objął ramieniem pień 
        morwy.
          - Dzisiaj przez kilka 
        minut wierzyłem - powiedział 
        nieoczekiwanie dla samego 
        siebie. - Byłem nawet 
        szczęśliwy. Ale widać brak mi 
        jakiejś śrubki w mózgu. Zaraz 
        to ode mnie odpłynęło.
          - A w nie heblowane drzewo 
        odpukujesz?
          - Nie.
          - Dlaczego? Jak ci się 
        przez to może przytrafić coś 
        złego?
          - To niech się przytrafi. 
        Jeśli ten świat jest tak 
        urządzony, że nieszczęście 
        może się przytrafić dlatego, 
        że nie spełniłem jakiegoś 
        obrządku, to niech mi się, 
        psiakrew, przytrafia! Niech 
        diabli wezmą takie porządki!
          - Czego się na mnie 
        złościsz?
          Bożek klepnął go po 
        plecach.
          - Wcale się na ciebie nie 
        złoszczę. Ciepło się robi. 
        Chodź, wykąpiemy się.
        






            4
        
          Schodząc z wagi usłyszał:
          - Brakuje panu parę kilo 
        do normy.
          Powiedział to gruby 
        sierżant pielęgniarz. 
        Siwowłosy lekarz w mundurze 
        kapitana pośpieszył Bożkowi z 
        pomocą:
          - Ale na tle innych 
        przedstawia się nieźle.
          - Jadałem ostatnio sporo 
        chleba - wyjaśnił Bożek.
          - Nie widać śladów anemii. 
        Narzeka pan na coś?
          - Jeszcze nigdy nie czułem 
        się tak zdrów.
          - Proszę pokazać zęby. Nie 
        było szkorbutu. Jak pan to 
        zrobił?
          - Dziki czosnek, panie 
        kapitanie.
          - Zdrów - rzucił kapitan w 
        stronę majora orzekającego. - 
        Proszę przejść dalej.
          Bożek zbliżył się nago do 
        majora i podał mu kartkę.
          - Bergen - przeczytał na 
        głos major.
          Oddał kartkę sekretarzowi 
        komisji. Wydąwszy wargi 
        przypatrywał się Bożkowi przez 
        przymrużone powieki. Potem 
        powiódł wzrokiem w dół, między 
        nogi Bożka. Rzucił 
        sekretarzowi przez stół:
          - Kategoria DE.
          - Dziękuję - powiedział 
        Bożek możliwie wytwornie i 
        przeszedł do stołu sekretarza. 
        Ten chuchnął na pieczątkę i 
        przytknąwszy ją do kartki 
        zawołał:
          - Następny!
          Bożek ubierał się z 
        zaświadczeniem w zębach. 
        Dokument! Papierek - z 
        prawdziwym jego nazwiskiem. 
        Nareszcie ma, czego chciał. 
        Czuł się znużony, nie potrafił 
        skupić myśli. Wyszedł na dwór, 
        gdzie czekali swojej kolejki 
        poborowi. Usłyszał za sobą 
        ciche "halo". Odwrócił się i 






        zobaczył siwowłosego kapitana 
        z nie zapalonym papierosem w 
        ręku. Przyglądał się Bożkowi w 
        milczeniu. Znów się, psiakrew, 
        ktoś lituje.
          - Z Warszawy? - spytał 
        kapitan.
          - Tak.
          Chwila milczenia. Potem:
          - Ja też. Gdyby to ode 
        mnie zależało... Ale niech się 
        pan nie przejmuje.
          - Byłem na to 
        przygotowany.
          - Dlaczego pan nie 
        przyjechał tu pod innym 
        nazwiskiem? Mógł pan spokojnie 
        podać lepsze nazwisko. Ma 
        pan... niezły wygląd, ale tak, 
        oczywiście. I akcent, dobry 
        akcent. To bardzo ważne. Sam 
        pan sobie winien.
          - Oczywiście, ja jestem 
        wszystkiemu winien.
          - Trudno, panie. Taka jest 
        sytuacja. Trzeba było kłamać.
          - A ten brak między 
        nogami?
          - Czasem bywa ze względów 
        medycznych.
          - Ale ja mam już dosyć 
        kłamstw.
          Kapitan pokiwał głową.
          - Tak, tak, ja to 
        rozumiem. Jak ja to rozumiem!
          - Major nie powinien był 
        tak nachalnie zaglądać mi 
        między nogi. Mógł przynajmniej 
        trochę udawać...
          - MOże on też już nie chce 
        udawać. Wszyscy mają już dość 
        udawania. A cywilizacja 
        trzymała się pozorami, nie 
        sądzi pan?
          Potem siwowłosy kapitan 
        znowu powiedział:
          - Niech się pan nie 
        przejmuje. Kto wie, komu 
        będzie lepiej - wam tu, czy 
        nam w Persji. Generał twierdzi 
        zresztą, że będzie się tu 
        tworzyć nowe dywizje.
          - Ja też myślę, że jeszcze 
        pójdę na front.
          - Będzie pan prędzej w 






        Warszawie niż ja.
          - To możliwe.
          Z głębi ktoś zawołał:
          - Panie kapitanie!
          Lekarz wyciągnął rękę do 
        Bożka. - Muszę iść. - Obejrzał 
        papierosa, którego zapomniał 
        zapalić, i włożył go do 
        kieszeni. - Niech się pan nie 
        martwi. - Odwracając się 
        westchnął: - Warszawa - 
        Warszawa...
          Bożek patrzył za nim i 
        myślał: Po co wzdycha? Dałby 
        parę butów. Potrzebne mi 
        jeszcze tylko buty.
          Trzcińskiego zobaczył 
        Bożek dopiero wieczorem. Był w 
        nowiutkim mundurze, czerwony 
        od niedawno przebytej łaźni. 
        Wyglądał jak każdy inny 
        żołnierz, nie do wiary! Ten 
        fajtłapa wyglądał prawie jak 
        Anglik, w battle_dressie, 
        furażerce, spodniach z 
        getrami, z manierką u pasa. 
        Stał w towarzystwie paru 
        swojaków, żołnierzy nie od 
        dziś.
          - Ci panowie są ze 
        Zdołbunowa - wyjaśnił 
        Trzciński.
          Jeden z nich spytał 
        wskazując na Bożka:
          - Co za jeden?
          Trzciński ogarnął Bożka 
        niespokojnym spojrzeniem:
          - Ten? Przyjechał tu ze 
        mną. - I dodał melancholijnie: 
        - Tak, proszę panów, 
        wygląaliśmy, tak jak on.
          Bożek powoli się 
        wycofywał. Trzciński nadal 
        rozmawiał z tamtymi. Już 
        zapomniał o łachmanach, 
        zrzucił je z siebie wraz z 
        pamięcią o wszystkim, co się 
        z nimi łączyło, z pamięcią o 
        Bożku też. Ale ja wciąż jestem 
        obdarty. Prześpię się, a jutro 
        ruszę do miasta, rozejrzeć się 
        za pracą. I kupię coś na nogi, 
        jakieś kalosze najlepiej. 
        Leżąc pod rozłożystą morwą 
        obliczał kasę. Z trwogą 






        pomyślał o zimie. To, co 
        zarobi, może nie starczyć na 
        wyżywienie.
          Śniło mu się, że matka 
        przywiozła mu nowe buty. 
        Dziwił się, że dotychczas nie 
        wpadł na pomysł napisania do 
        Warszawy. Próbował te buty 
        włożyć, ale nogi puchły, a 
        one, te buty, wciąż się 
        kurczyły. Wtedy matka zaczęła 
        ciąć je nożyczkami, a on 
        złościł się na nią, że niszczy 
        takie piękne trzewiki, chciał 
        ją bić, gniew na matkę kipiał 
        w nim i przyprawiał o 
        szaleństwo. Zaczął 
        spazmatycznie płakać. I płacz 
        go obudził.
          Usiadł objąwszy swoje 
        zziębnięte kolana. Dokoła 
        opieszale podnosili się 
        poborowi. Było ich znacznie 
        mniej niż wczoraj: jednych 
        wcielono do wojska, inni się 
        rozjechali. Bożek wstał i 
        zaczął się rozgrzewać 
        podskakując w miejscu. Zdawało 
        mu się, że z daleka dobiega 
        ochrypły głos kaprala: - do 
        latryny! biegiem! rzędem! - 
        Potem usłyszał śpiew. Śpiewali 
        wcieleni do wojska rekruci - 
        śpiewali Bogu, który się nimi 
        zaopiekował, dał im mundury, 
        buty i corned_beef. Pomyślał 
        raz jeszcze, że dobrze zrobił, 
        że nie klęknął i nie prosił 
        nadaremnie.
          Głos kaprala przybliżył 
        się, zachrypiał nad samym 
        uchem.
          - Panowie, mam nowinę!
          Kapral stał obok. Triumfował. 
        Zwracał się do nich, do nie 
        przyjętych:
          - Panowie, radzę nie 
        rozjeżdżać się. Dostaniecie 
        całodzienne wyżywienie. I 
        mundury!
          Uciszył gwar i wyjaśnił:
          - Dowództwo postanowiło 
        wydać nie przyjętym poborowym 
        sto kompletów mundurowych. 
        Zrobiono już listę. Tak, że 






        nie rozjeżdżać się, panowie, i 
        czekać na zbiórkę. A na razie 
        można fasować w kuchni 
        śniadanie.
          Sto mundurów! Bożek liczył 
        obecnych. Stanęło ich w 
        dwuszeregu chyba ze stu 
        czterdziestu. Byłoby ich 
        jeszcze więcej, gdyby nie to, 
        że niektórzy już wczoraj, 
        zaraz po komisji, udali się na 
        stację. Stu dostanie mundury, 
        czterdziestu odejdzie z 
        niczym. LIsta już sporządzona. 
        Powinni byli sporządzić listę 
        według tego, jak kto jest 
        ubrany, a nie na chybił 
        trafił. Rozejrzał się: kilku 
        wyglądało jeszcze nędzniej niż 
        on. Jego bryczesy są połatane, 
        ale przylegają przynajmniej do 
        ciała. Ci w postrzępionych 
        watowanych spodniach wyglądają 
        najżałośniej. Niektórzy 
        specjalnie się przebrali do 
        rozdawnictwa mundurów, żeby 
        wzbudzić litość. Tego drągala 
        obok siebie Bożek jeszcze 
        wczoraj widział w eleganckich 
        chromowych butach z cholewami. 
        Teraz stoi boso, podlec, 
        nażarta bestia, ale i tak go 
        zdradzają odprasowane bryczesy 
        z granatowego sukna. Jeśli ten 
        bydlak dostanie mundur, a ja 
        nie - skoczę mu do gardła.
          Stu dostanie, czterdziestu 
        odejdzie z niczym. Ja nie 
        dostanę. Ja odejdę z niczym. 
        Wiem, że tak będzie. Lepiej 
        nie czekać. Ale nie odchodził.
          Przed nimi leżało pięć 
        stosów z odzieżą, przy każdym 
        stał podoficer. Sto mundurów. 
        Sto płaszczy i furażerek, 
        koców i ręczników, bielizny i 
        onuc. I sto par butów. Bożek 
        nie odrywał od nich oczu. 
        Nowe, mocne buty. Na kopę lat!
          Kapral zaczął wychrypywać 
        nazwiska. Same obce. 
        Podchodzili ci szczęśliwcy 
        jeden po drugim, brali ze 
        stosów kolejno, co im się 
        należało: mundur - płaszcz - 






        furażerka - koc - ręcznik - 
        bielizna - onuce. Teraz buty. 
        Żeby któryś zrezygnował! Żeby 
        powiedział: co do butów, to 
        nie, mam swoje, dajcie 
        tamtemu, co tak na mnie 
        patrzy. Milczą. Uśmiechają 
        się. Szczęśliwcy. Wszyscy 
        szczęśliwsi ode mnie. Stosy 
        malały. Coraz tego mniej, tych 
        koców, płaszczy, mundurów. 
        Buty, dla mnie tylko buty. 
        Kapral wyrzucał z siebie 
        nazwiska, dziesiątki nazwisk, 
        ile tego jest na świecie, tych 
        ludzi, wszędzie za dużo, 
        namnożyliśmy się, psiakrew, 
        wszędzie tłok, trzeba mieć 
        silne łokcie, dla wszystkich 
        nie starczy, ktoś musi zostać 
        pominięty - i już wiadomo, że 
        on, to oczywiste, właśnie dla 
        niego nie starczy. Tchawicę 
        dławił coraz silniejszy ucisk, 
        rozłożył się bolesnym ciężarem 
        na żebra klatki piersiowej.
          Obok stosów z ubraniami 
        znajdował się mały kwadratowy 
        stolik. Siedział przy nim 
        czarnowłosy podchorąży, śniady 
        jak Pers, i odfajkowywał 
        nazwiska na arkuszu papieru. 
        Ten podchorąży przypominał coś 
        odległego Bożkowi. Jakieś 
        mgliste skojarzenie. Skądś go 
        znam. Gimnazjum? Był ktoś 
        podobny, kto kręcił się koło 
        Swojego Chłopa, pomagał w 
        budowie dekoracji, rzucał z 
        reflektorów światło na scenę, 
        kiedy on, Bożek, deklamował 
        różne idiotyzmy. "Przyszłość 
        naszej fizyki"? Złudzenie! 
        Byłoby rzeczą zdumiewającą, 
        nieprawdopodobną, taką ze 
        świata fantazji i baśni, gdyby 
        podchorąży przy stoliku to był 
        właśnie Olek Stachowicz, 
        werjusteta i gimnazjalny 
        majster_klepka, dobry 
        przyjaciel Bożka. To by 
        zakrawało na cud, i to na cud 
        niepotrzebny, bo przecież 
        lista jest sporządzona, i to 
        chyba właśnie przez niego, 






        Olka Stachowicza, który teraz 
        siedzi kilka metrów od Bożka i 
        w niczym nie może mu pomóc.
          Kapral czytał nazwiska.
          - Olek - szepnął Bożek.
          Kapral wprawdzie groźNie 
        zmarszczył brwi, ale tamten, 
        ów podchorąży przy stoliku, 
        poruszył się jednak i 
        rozejrzał. A więc on! 
        Usłyszał! Stachowicz patrzył 
        na rzedniejący dwuszereg i nie 
        poznawał nikogo. Wzruszył 
        ramionami. Bożek znów szepnął: 
        - Olek - i tamten znów 
        poruszył się niespokojnie.
          Kapral kończył 
        wywoływanie. Na ziemi wciąż 
        jeszcze leżało pięć 
        niewielkich kupek ubrań. 
        Kapral zbliżył się do 
        asystującego przy ceremonii 
        porucznika i coś szepnął mu do 
        ucha. Porucznik skinął 
        przyzwalająco głową. Wtedy 
        kapral powiedział do tych, co 
        jeszcze zostali w dwuszeregu:
          - Zostało kilkanaście 
        kompletów, bo niektórzy z 
        naszej listy już wyjechali. 
        Oddamy je tym, którzy są 
        tutaj. Panie podchorąży! - 
        rzucił kapral w stronę 
        stolika. - Będzie pan 
        dopisywał.
          Stachowicz wziął ołówek do 
        ręki. Bożek wybiegł z szeregu 
        i dopadł do stolika.
          - Olek! - mówił szybko. - 
        Olek, to ja, Bergen. Zapisz 
        mnie: Bergen. Olek, to ja! 
        dopisz mnie!
          Kapral huknął:
          - Do szeregu!
          Bożek pobiegł z powrotem. Dawał 
        ze swojego miejsca znaki Olkowi. 
        Szeptał: - Bergen... Zapisz... 
        to ja. - Tamten patrzył na 
        niego, kiwał głową, ale Bożkowi 
        zdawało się, że nic nie napisał.
          Kapral przekształcił ich w 
        pojedynczy szereg. Potem 
        stanął przed nimi, podparł 
        dłonią podbródek i przymrużył 
        badawczo oczy. Bożek przywarł 






        do niego skomlącym 
        spojrzeniem. Ja. Ja. Już nie 
        mogę. Spójrz na mnie. JUż nie 
        mogę.
          Syknął do sąsiada w 
        sukiennych bryczesach:
          - Ja wiem, że pan ma buty.
          - Tss...
          - Widziałem pana w butach 
        z cholewami. Jeśli pan teraz 
        dostanie, a ja nie, to... 
        zobaczy pan!
          Kapral przechadzał się 
        wzdłuż szeregu. Nagle oczy 
        jego skrzyżowały się z oczami 
        Bożka. I Bożek czuł, że 
        kapralem coś wstrząsnęło, że 
        kapral płacze. Nie było tego 
        płaczu widać, tylko 
        rozchylenie warg, bezradny 
        skurcz policzka. Muszę mieć 
        straszne oczy - pomyślał 
        Bożek. Wiedział już, co 
        nastąpi. Nie zdziwił się, 
        kiedy zobacyzł wyciągniętą w 
        swoim kierunku rękę kaprala i 
        usłyszał jego ochrypły głos.
          - Ty.
          Ociężałym krokiem podszedł 
        do stolika i zameldował się 
        podchorążemu:
          - Bergen.
          - Wiem. Zapisałem.
          Pierwszy podoficer rzucił 
        mu na ręce battle_dress ze 
        spodniami i furażerką. Potem 
        dostał płaszcz. Koc i ręcznik. 
        Komplet bielizny letniej i 
        komplet bielizny wełnianej. 
        Flanelowe onuce.
          - Numer butów? - spytano.
          - Może być ósemka.
          Obładowany odszedł pod 
        pień morwy. Zdejmował z siebie 
        stare, połatane bryczesy, 
        czarną od licznych dezynfekcji 
        koszulę, futrzaną czapkę, 
        która tak długo chroniła go od 
        porażenia słonecznego. 
        Przebierał się płacząc. Nie 
        hamował łez, nie mógł opanować 
        szlochu i dopiero kiedy 
        zobacyzł nadbiegającego 
        Stachowicza, wytarł mokrą 
        twarz skrawkiem starej 






        koszuli. Stachowicz 
        usprawiedliwiał się:
          - To ty, Bożek? Niech cię 
        diabli! Nie poznałem cię! Był 
        ze mną w obozie w Rybińsku 
        jakiś skurwysyn Bergen, 
        myślałem, że to on. No, jakoś 
        się obeszło. Pamiętasz tego 
        idiotę Syskiego? Ja się też 
        nieźle wygłupiałem. A co z 
        twoją dziewczyną, tą blondynką 
        od Kaleckiej? Próbowaliśmy ją 
        ze Swoim Chłopem do Moliera, 
        ale grała jak noga. A 
        pamiętasz, jak napyskowałeś 
        Damianowi? Wyglądasz jak 
        ojciec tamtego Bożka. Dlaczego 
        nie zakładasz butów?
          - Poczekaj chwilę, umyję 
        nogi.
          Pobiegł ze wszystkimi 
        rzeczami do rzeki, zanurzył 
        nogi w wodzie. Poczekał aż 
        fale się wygładzą i przyjrzał 
        się swojemu odbiciu. ZObaczył 
        żołłnierza o surowej, 
        zawziętej twarzy, ciemne oczy 
        patrzyły mściwie. To ja? Ten 
        twardy facet - to ja?
          Wyszedł z wody, bo czuł, 
        że zaczyna się rozczulać nad 
        sobą i kochać we własnym 
        obliczu jak Narcyz. Powoli, z 
        namaszczeniem sznurował buty, 
        mocne, nie do zdarcia, sama 
        krzepa. Miałem piekielne 
        szczęście!
          Wstał, próbował chodzić. 
        Ziemia uciekała mu spod nóg. 
        Czuł się teraz wyższy, 
        lotniejszy.
          Przeszła kobieta w 
        mundurze, jasnowłosa, 
        dojrzała, dystyngowana pani z 
        oficerskimi naszywkami. 
        Spojrzał na nią bezwiednie i 
        ze zdziwieniem spostrzegł, że 
        kobieta mijając go uśmiechnęła 
        się z sympatią, niemal 
        zalotnie. Z daleka odwróciła 
        się i raz jeszcze się 
        uśmiechnęła. Zdumienie 
        przygwoździło go do miejsca. 
        Mój Boże, co się stało? Co się 
        takiego stało? Co się w ciągu 






        tych dwudziestu minut stało?!
          Podniósł z ziemi łachmany, 
        które dopiero co miał na 
        sobie. Przycisnął je do piersi 
        szepcząc: - Boże, Boże!...
          Nie wiedział, co z nimi 
        zrobić. Zachować na pamiątkę? 
        Ale przeraziła go myśl, że 
        mogłyby jeszcze okazać się 
        potrzebne. Rzucił je do rzeki 
        - wszystko: bryczesy, koszulę, 
        kalesony, czapkę. Koszula 
        długo szybowała w powietrzu, 
        zanim opadła na wodę. Nurt 
        porwał ubranie i uniósł je 
        precz.
          Otrzepał dłonie. Odwrócił 
        się, zrobił kilka kroków i 
        stuknął obcasem w ziemię. 
        Wspaniale! Nie czuje się 
        wybojów, korzeni, szkła, 
        twardości ziemi. Nie będzie się 
        bał rozpalonych kamieni ani 
        parzących szyn.
          Nigdy nie zapomnę - 
        pomyślał nagle.
          Powiedział na głos, jak w 
        gorączce:
          - Łotry, skurwysyny, 
        wąchacze fiołków! będę jak wy. 
        Teraz już wiem. Nauczyliście 
        mnie. Już wiem.
          Szedł do Stachowicza, 
        który opierał się o pień 
        morwowy rozmawiając przyjaźnie 
        z Trzcińskim. Trzciński 
        zauważył Bożka, dawał mu znaki 
        ręką. Bożek uderzył obcasem w 
        ziemię. Jak dudni! Szepnął:
          - Teraz wam pokażę...
            Jesień 1956 r., Obory






          Część II 
        
          W butach
        
          1
        
          Usłyszałem, że poruszyła się 
        na łóżku. Potem rozległ się jej 
        głos: "To ty, Bożek?" 
        Potwierdziłem. Stałem wciąż u 
        drzwi i myślałem: dziewczyna. To 
        było najważniejsze w tym 
        półmroku, dziewczyna, 
        dziewiętnastoletnie ciało pod 
        kołdrą. Nikogo więcej tu nie ma 
        tylko półmrok, ty i ona. 
        Wiedziałem, gdzie ta dziewczyna 
        jest: ostatni stół pod ścianą. 
        Spaliśmy tej zimy w dawnej 
        pracowni fizyki na stołach, 
        twardo było mimo materacy. 
        Najlepiej było leżeć na brzuchu 
        obejmując dłońmi wypełniony 
        słomą jasiek. Po omacku dotarłem 
        do swojego stołu_łoża, 
        pochrzęściłem poduszeczką, 
        odrzuciłem kołdrę. Pomyślałem: 
        dziewczyna i ty, sami w jednej 
        sali, pozostali na zabawie, 
        tańce do świtu, nikt nam nie 
        przeszkodzi. Ale myślałem o tym 
        bez przejęcia...
          Potarłem zziębnięte dłonie. 
        Ona, Lena, usiadła na 
        łóżku_stole, podciągnęła kołdrę 
        pod szyję, objęła rękami kolana. 
        Rozróżniałem teraz piramidkę 
        kołdry, regularny profil twarzy 
        Leny, rozpuszczone swobodnie 
        włosy. Wcale nie było tu tak 
        ciemno, jak mi się wydawało. 
        Kiedy wszedłem, szary blask 
        sączył się przez okno od śniegu, 
        który zasypał podwórze, ten 
        blask wyrysowywał kontury stołów 
        i nocnych szafeczek.
          - Ajwan cały zasypany - 
        powiedziałem, zdejmując buty.
          Jeszcze jedno dziwne słowo, 
        które zawiozę do kraju. Ajwan: 
        kamienny podest otoczony 
        kolumnadą cienką i wdzięczną jak 
        wenecki krużganek. Będę umiał 
        liczyć po uzbecku: bir, iki, 
        ucz. Będę odmieniał: men, san, 






        ubiz, syz, ułar. Piekielnie im 
        się wydam wykształcony w tej 
        Warszawie. Samarkanda, pętaki - 
        pochwalę się - Samarkanda, co wy 
        tam wiecie, nawet na mapie nie 
        potraficie tego znaleźć! Miasto 
        Tamerlana! O, psiamać, zaklną. 
        Baby zakwefione - dodam. O, 
        kurtka! Tak, wszystko zamieni 
        się w hecę. W temat do długich 
        opowieści. I daj Boże, żeby 
        kogoś zainteresowały. (Bo może 
        powiedzą: panie, co pan tam 
        bełkocze? Jaka Samarkanda? Kogo 
        to obchodzi? My tu mamy swoje 
        kłopoty. Pan wie, co się u nas 
        działo? Pan wie, co tu wciąż się 
        dzieje?)
          Otworzyłem swoją nocną 
        szafeczkę, nie wiem po co, nie 
        miałem w niej nic, otworzyłem, 
        bo miałem nadzieję, że stanie 
        się cud i wymacam to, co kilka 
        dni temu nam przepadło, mnie i 
        Zygmuntowi. Pusto, znowu uczucie 
        rozczarowania, absurdalne, 
        zupełnie jakbym poważnie na ten 
        cud liczył. Jeszcze przez chwilę 
        obmacywałem górną część wnętrza, 
        może miałem nadzieję, że się ten 
        kawałek angielskiego mydła mógł 
        gdzieś przylepić. Nie potrafiłem 
        się pogodzić z tą frajerską 
        stratą: dwieście pięćdziesiąt 
        rubli - tyle to było warte - 
        sprzątnęli nam koleżkowie. Kto 
        to mógł zrobić? Said, tylko on, 
        ten pękaty Kazach, nienawidził 
        mnie i wszystkich Urusów, każdy, 
        kto nie ma skośnych oczu, to dla 
        niego Urus, oszukać Urusa to nie 
        grzech, przecież i u nas diabła 
        wolno oszukać, uczyliśmy się 
        takiej czytanki: "Jak chłop 
        oszukał diabła", i ja teraz 
        jestem ten cholerny, przeklęty, 
        nadający się do wykiwania, głupi 
        jak wielbłąd Urus. Bezczelnie 
        się zapierał: "Ja? Ja? Ty 
        widział? Oczy twoje widział? Ja 
        nie kradniem. Ja muzułmanin, 
        pionier, ty polski, ty obraził 
        muzułmanina sowieckiego 
        pioniera, ta ręka nigdy nie 
        kradł"! Nie mógł tego zrobić 






        sam, ktoś musiał mu w tym 
        pomagać, chyba Kaderkuł, taki 
        miły chłopczyna. Śniadolicy 
        kulas, okazywałem mu tyle 
        sympatii, lubił jak parodiowałem 
        dyrektora, klaskał, wrzeszczał, 
        "bis", i pomyśleć, że... Tak, 
        ale nie rozstaje się nigdy z 
        długim ostrym nożem, w oczach ma 
        zawzięte błyski, kiedy wbija 
        ostrze w ziemię albo w stół. 
        Nasze wspólne wyprawy na bazar 
        po rodzynki. On zwędził - ja, w 
        polsko_angielskim mundurze, 
        kupowałem, Urus niedołężny. 
        Przyjaźń. Ale to angielskie 
        mydło go skusiło, sam je w jakiś 
        sposób zachwalałem. Nie mieliśmy 
        żadnych dowodów przeciwko nim, 
        tylko ten, że tego dnia obaj się 
        upili, Said i Kaderkuł, pomyśleć 
        tylko, czternastoletni chłopcy. 
        Mieli bogate doświadczenia, 
        Kaderkuł opowiadał, jak on i 
        kilku innych chłopców dobrało 
        się do koleżanki w sierocińcu. 
        "Ile miała lat?" - spytałem. 
        Jakoś w ich wieku, trochę ponad 
        trzynaście.
          Dziewczyna siedziała w 
        półmroku na łóżku_stole 
        podciągnąwszy kolana. Okradli, 
        myślałem, że też dałem się 
        okraść, tylko o tym mogłem 
        myśleć, a powinienem był myśleć 
        tak: dziewczyna, dziewczyna, 
        dziewczyna na łóżku_stole, sami 
        jesteście, nacieszcie się sobą, 
        może ona tego chce, ruszże się. 
          - Jak tam zabawa? - spytała.
          - Na sto dwa - odpowiedziałem. 
        - Przygrywają chłopcy ze szkoły 
        lotniczej. Nata dobrze się bawi. 
        Ci chłopcy jej nadskakują i to 
        ją strasznie śmieszy.
          Lena nie poszła na zabawę, bo 
        chciała, żeby poszła Nata. Mają 
        tylko jedną parę przyzwoitych 
        pantofli, i muszą używać jej na 
        przemian. Zabawne, jak starają 
        się kombinować, żeby odświeżać 
        strój. Ile wykazują pomysłowości 
        w krzyżowaniu tych dwóch bluzek 
        i dwóch spódnic, które do spółki 
        mają. Ale futrzany kołnierz u 






        palta Leny się strzępi i na to 
        nie ma rady. I na głód. W 
        kołchozie, do którego posłano nas 
        jesienią, żebyśmy zbierali i 
        czyścili buraki cukrowe, 
        spędzaliśmy wieczory dokładając 
        badyli do ognia pod saganem. 
        KIedy buraki brązowieją, ich 
        smak jest znośny. Ale na to 
        trzeba długo czekać. 
        Bajdurzyliśmy siedząc wokół 
        sagana i tematu nigdy nie 
        zbrakło. Lena wspominała z 
        uporem swoich lwowskich kuzynów, 
        galerię dziwaków, którzy wkrótce 
        mi się w myślach poplątali. 
        Straszliwy melanż w tej 
        rodzinie: Ukraińcy z 
        polsko_żydowsko_ormiańsko_węgierskimi 
        powiązaniami. A sądząc po jej 
        oczach nie brakło i Tatarów, 
        choćby jako rezultat najazdów. 
        Buraki cukrowe się dopiekały, a 
        dwie Tanie, biała i czarna, 
        grały na gitarze, śpiewały i 
        poszturchiwały się 
        porozumiewawczo, kiedy tekst 
        piosenki stawał się 
        swobodniejszy. Obie żyły z 
        Szarapem, dyrektorem naszej 
        szkoły pedagogicznej. Ładny 
        brunet, Tadżyk o marzących 
        oczach, przypomina Tyrone 
        Powera. Żałosny prostak ten 
        dyrektor szkoły, a jego 
        historyjki są wulgarne. Na 
        przykład: - Osioł ma pierdnąć 
        trzy razy i wtedy pojawię ci 
        się, o kalifie, i będziesz mnie 
        miał. Chyba wzięte z Tysiąca i 
        Jednej Nocy, tylko po drodze 
        gdzieś się zagubiła poezja. Ale 
        on ma dla nich te swoje piękne 
        oczy, dyrektorskie na dodatek. 
        Poza tym jeszcze to: mięso. 
        Karmi swoje dziewczyny baraniną 
        z makaronem. Oczywiście, z 
        naszych porcji. Sprytnie to 
        sobie zorganizował, dwie 
        kochanki naraz, zaprzyjaźnione 
        ze sobą. W pełni wojny - takie 
        bajeczne życie!
          Lena rozpytywała o zabawę. Czy 
        dziewczęta tańczą? Ależ tak, 
        tańczą, wyśpiewują, gruba Raja 






        rozhisteryzowała się, zaniosła 
        się szlochem przez jakiegoś 
        chłopca w niebieskim mundurze 
        przysposobienia lotniczego, 
        który wolał tańczyć z Niną, 
        potem chłopiec gdzieś się 
        zawieruszył, ona, ta 
        tłuścioszka Raja, i Nina objęły 
        się przyjaźNie i zaczęły 
        wyśpiewywać w duecie wszeteczne 
        piosenki na nutę cerkiewną. A ty 
        jak? KLuczyłem z odpowiedzią. 
        Nie chciałem się przyznać, że 
        flirtowałem z Marusią, 
        najpiękniejszą dziewczyną w 
        mojej klasie. Wtedy, na tych 
        burakach cukrowych, bardzo o 
        mnie dbała. Kiedy tylko miała 
        sposobność, na przykład gdy była 
        dyżurną, najlepsza porcja dla 
        "żołnierzyka". To mogło zmylić. 
        Teraz podczas zabawy, w świetle 
        lampionów, pod kolorowymi 
        serpentynami (zupełnie jak gdyby 
        na świecie nie było wojny, 
        głodu, getta), przy dźwiękach 
        muzyki, boleśnie znajomej, 
        odzywającej się echem dawnych 
        uczuć i barw (niebieska 
        sukienka, akacja, błękit, 
        samolot jak srebrna ryba, 
        dobrotliwe posapywanie ojca, 
        dobrze by było się spłakać), 
        tak, przez tę muzykę dokonałem 
        rozpaczliwego wysiłku, by 
        przypomnieć sobie, że i mnie też 
        wolno zabiegać o dziewczynę, i 
        spróbowałem ją pocałować. "Nie - 
        powiedziała - to uważasz, 
        całkiem zbyteczne". W duchu 
        przyznałem jej z miejsca 
        słuszność: racja, zbyteczne. Nie 
        wolno dziewcząt częstować swoimi 
        zgryzotami. Lena to co innego, 
        jesteśmy kolegami, ona ma 
        zgryzoty dosyć podobne do 
        naszych. Ale jest w niej coś 
        oschłego. MOże to jej 
        komsomolstwo, strasznie 
        zasadnicze. Marusia: urzekająca 
        miękkość. Elle est douce. Lena - 
        jak z drewna. Przytulisz się i 
        złapiesz drzazgę.
          - Opowiadaj, opowiadaj - 
        domagała się.






          Zamyśliłem się, przepraszam 
        ją. Borys Jefimowicz, nauczyciel 
        matematyki, uchodźca z Odessy, 
        nie odstępował od bufetu. 
        Nareszcie się najadł, udało mu 
        się wymknąć spod kontroli swojej 
        przerażającej żony, dziewczęta 
        podsuwały mu pierożki z kapustą, 
        informowałem myśląc: sami 
        jesteście, ty i dziewczyna w 
        półmroku. Blask śniegu na jej 
        łóżku. Powinienem coś na ten 
        temat, może nie powie, że to 
        zbyteczne. Aha, mogę coś o 
        Zygmuncie. - Nie miałem pojęcia, 
        że z niego taki tancerz. Jak za 
        najlepszych czasów w 
        Clermont_Ferrand. Żałował, że 
        ciebie nie ma, przysięgam. - 
        Tak, on się do mnie troszkę 
        zaleca - usłyszałem i z lekka 
        się zdziwiłem, wcale mi to jakoś 
        nie wpadło w oczy. - Dziewczęta, 
        powiadam, zapisują się do 
        kolejki, żeby z nim tańczyć. 
        Żaden z tych szczeniaków ze 
        szkoły lotniczej nie zna takich 
        figur. Kultura, Europa, nie ma 
        co! Zapomniał nawet, że powinno 
        go boleć gardło.
          Lena zaśmiała się sucho. 
        Obojeśmy znali tę manię Zygmunta 
        - dotyka swojego gardła, 
        odchrząkuje i mówi: słyszycie? 
        Jest w tej szkole dzięki mnie. 
        To był początek września, kilka 
        miesięcy temu, kiedy jakiś facet 
        w polsko_angielskim mundurze 
        podszedł do mnie na bazarze i 
        przypomniał mi, że znamy się z 
        ostatniej komisji w 
        Szachrysiabziu. Przyjrzałem mu 
        się: pociągła, poorana twarz, 
        niebieskie, lekko wytrzeszczone 
        oczy, jasne włosy. Możliwe, 
        pomyślałem, nie ma o co się 
        sprzeczać. Powiedziałem mu, że 
        jestem w szkole, że dają stół, 
        pościel i szafeczkę, że posyłają 
        na buraki cukrowe, a jak wrócimy 
        to ma ruszyć stołówka. Nawet 
        zastanawiałem się, czy zgłosić 
        się do tej szkoły jako uczeń, 
        czy jako nauczyciel, 
        angielskiego na przykład, jest w 






        programie i nie ma komu uczyć, 
        ale jako nauczyciel nie 
        dostałbym bursy, a nie miałem 
        gdzie spać. Zygmunt od razu 
        postanowił, że on też będzie 
        uczniem. Trochę się zdziwiłem, 
        miał już trzydzieści lat i 
        cztery semestry studiów we 
        Francji, jakieś krótkie i 
        burzliwe małżeństwo, byłem 
        pewny, że to niemożliwe, ale nie 
        znałem jeszcze Szarapa. Przyjął 
        go! Nie tylko jego, także sporo 
        martwych dusz było w tej szkole 
        i na wszystkich Szarap dostawał 
        oliwę i makaron, które opędzał 
        od ręki. Teraz Zygmunt chciał 
        już się wydostać z tej cholernej 
        szkoły, nie dawała żadnych 
        perspektyw zarobkowych, a Borys 
        Jefimowicz traktował naukę 
        matematyki całkiem poważnie. 
        Wywoływał Zygmunta do tablicy, 
        sprawdzał, czy ma odrobione 
        lekcje, stawiał mu dwójki, nie 
        chciał się domyślić, że nie 
        jesteśmy tu dla jego równań, 
        tylko dla tego stołu_łóżka i 
        wodnistej zupy. Kombinujemy 
        teraz, jak się stąd wyrwać. 
        Zygmunt jest już prawie 
        urządzony: poznał dziewczynę z 
        Polski, trochę starsza od niego, 
        ma dużo sprytnego rodzeństwa, 
        odnajmują dwa pokoje u Uzbeków i 
        ona wzięłaby go do siebie. To, 
        co go zastanawia, to jej praca: 
        obsługuje wraz z braćmi "Stację 
        Dezynfekcyjną" na 
        Suzan_Garańskiej i przez 
        dziesięć godzin dziennie praży 
        wszy. W ich domu, podczas 
        kolacji (twarde placki 
        jęczmienne i gotowane buraki 
        cukrowe, zaprosili mnie kiedyś, 
        żebym deklamował z pamięci 
        wiersze Tuwima), rozmowa zawsze 
        dotyczy wszy. Pasjonują się 
        swoją pracą tak samo jak ludzie 
        innych zawodów - ujawniają się 
        różne intrygi, plotki, małe 
        świństewka, podstawianie nogi, 
        walka o miejsce w hierarchii 
        zakładu pracy. To Zygmunta 
        trochę wstrzymuje od oświadczyn, 






        no i jeszcze pewien chytry plan 
        dotyczący Leny. Zwierzył mi się 
        kiedyś, tylko ja jakoś nie 
        zwróciłem na to uwagi, teraz mi 
        się to dopiero przypomniało, w 
        tym półmroku, w którym jesteśmy 
        we dwoje: a więc pomyśl, Bożek, 
        skrajne ubóstwo, widzisz 
        przecież, jak dostanę robotę, to 
        się z nią ożenię, pomoże mi 
        trochę było nie było, pamiętasz, 
        jak nam upiekła placki z tej 
        mąki, którąśmy fasowali, kiedy 
        zabrakło opału w piekarniach, 
        zgrabnie to zrobiła, przyznasz, 
        a poza tym, pomyśl, mówił 
        oblizując się, dziewiętnaście 
        lat, młode, pachnące ciało, 
        myślisz, że to niepotrzebne, to 
        też potrzebne, wydobędę ją z 
        ubóstwa, po rękach mnie będzie 
        całować i będzie wierna, mówię 
        ci, to jest charakter, honorowa 
        i szczera. Szkoda, że biedna - 
        westchnął, bo pewnie uważał, że 
        Lena powinna mu jeszcze wnieść 
        przyzwoity posag. Spytałem ją:
          - Nie chce ci się pohasać?
          Trwało trochę, zanim Lena 
        odpowiedziała:
          - Nie przepadam za tym.
          Dziwna dziewczyna, pomyślałem. 
        Usłyszałem: gubię rytm, jestem 
        niemuzykalna, po co tańczyć, 
        robi się z tego musztra. Dziwna. 
        Bo one tańczą także, żeby się 
        przytulić, by odczuć męskie 
        ramiona - tylko, gdzie oni tu 
        są, ci mężczyźni; Zygmunt ze 
        swoim chrząkającym gardłem i ja. 
        MOje zgryzoty.
          - Nie było ci smutno samej? - 
        spytałem.
          - Wcale. Nareszcie mogłam 
        sobie porozmyślać. A ty 
        dlaczegoś stamtąd uciekł?
          Chwileczkę, niech się 
        zastanowię. Ach tak, Marusia 
        wyrwała się z moich ramion, 
        mruknęła: przestań, to 
        zbyteczne. Należałoby 
        powiedzieć: ponieważ ty tu 
        jesteś. Coś w tym guście. Potem 
        wypadałoby ją pocałować.
          - W końcu doszedłem do 






        wniosku, że mi to gra na nerwy - 
        tłumaczyłem, i to też była część 
        prawdy. - Nie jestem tak 
        optymistycznie nastrojony jak 
        Zygmunt. - Poprosiłem: - Odwróć 
        się.
          Odwróciła się, a ja szybko 
        zrzuciłem z siebie ubranie. Skok 
        na łóżko_stół pod kołdrę. 
        Wzdrygnąłem się od chłodu i 
        wilgoci. Teraz potrwa trochę, 
        zanim zagrzeję tę wilgotność 
        własnym ciałem. Leżałem cicho 
        przyglądając się cieniom na 
        suficie. Nagle przypomniałem 
        sobie: ona tam wciąż leży 
        odwrócona.
          - Lenka - szepnąłem.
          - Tak?
          - Już.
          Znowu objęła kolana rękami. 
        Niepokój powinien był wypełniać 
        tę salę, jej serce powinno być 
        zalęknione, napięCie dwojga 
        młodych spragnionych ciał 
        powinno zelektryzować półmrok, 
        rozedrzeć go błyskawicami, 
        ściany powinny się rozkołysać od 
        naszych oddechów obejmujących 
        się pożądliwie i rzężących z 
        rozkoszy (oddech Mirki, 
        przypomniałem sobie jej oddech, 
        kiedy Marian ją pokrył, a to ich 
        łóżko tak niemiłosiernie, 
        rytmicznie skrzypiało, i tak co 
        noc, a ja leżałem cichutko, 
        bojąc się poruszyć i obracałem 
        się na drugi bok, kiedy oni 
        wreszcie kończyli i Mirka 
        zanosiła się długim, ulgę 
        przynoszącym spazmem... Czy 
        jeszcze żyją?) Półmrok siwy jak 
        opary nad Bugiem, kiedy w 
        listopadzie 39 roku 
        przedostawałem się na wschodnią 
        stronę.
          - Nie boisz się mnie? - 
        spytałem.
          - Ani trochę.
          Omal się nie roześmiała. 
        Drewno, pomyślałem dotknięty. 
        Odezwałem się:
          - To źle świadczy o mnie.
          - Przeciwnie, dobrze. - 
        Wydawało mi się, że mówi serio.






          - Wiesz, tamci pomyślą, żeśmy 
        zostali specjalnie.
          - O mnie tak nie pomyślą.
          Kołdra nagrzała się. Rano 
        muszę biec do tego faceta po 
        chleb - przypomniało mi się. 
        Bierze od nas kartki i wykupuje 
        nasze porcje u siebie w 
        zakładzie. Nie stoimy dzięki 
        temu w ogonku, ale za to 
        odstępujemy mu część chleba. 
        Kupił sobie niedawno nowe buty z 
        cholewami - z naszego chleba - 
        zrozumieliśmy to od razu: Lena, 
        Nata i my dwaj. Dużo jednak nas  
        dwoje łączy - sala sypialniana, 
        kombinacje Szarapa, spekulant, 
        który okrada nas z chleba. Kiedy 
        się wzbogacę, zafunduję jej 
        najlepszy placek w Samarkandzie, 
        z twarogiem na dodatek, przez 
        zwykłą solidarność, i mniejsza o 
        jej dziewiętnastoletnie ciało.
          - Na dworze mróz - odezwałem 
        się.
          - Kiedyś myślałam, że tu w 
        ogóle nie ma zimy.
          - Ja też tak myślałem. Uzbecy 
        mówią, że dawniej śnieg znano 
        tylko w górach. Przyszli ruscy z 
        tą swoją rewolucją i wszystko 
        zepsuli.
          - "Dawniej" - powtórzyła z 
        przekąsem. - Każdy Polak 
        opowiada niestworzone rzeczy o 
        tym, co było dawniej. Ja wiem 
        tyle, że u nas było siedmioro 
        dzieci i bezrobotny ojciec. A 
        kiedy przyszli Rosjanie, od razu 
        znalazła się praca dla ojca i 
        trojga najstarszych. A dla 
        reszty szkoła.
          I ona została komsomołką, ona 
        i jeszcze jeden brat. Najstarszy 
        nie - ten był ukraińskim 
        nacjonalistą, podziwiał Niemców, 
        chociaż na dobrej sowieckiej 
        posadzie. O tym, że wtedy 
        skończył się głód, kilka razy mi 
        wspominała, jakby chciała 
        podkreślić, że ja, mieszczuch 
        warszawski, nie wszystko mogę 
        rozumieć. Więc tak, dla nich 
        skończył się głód, zaczęła się 
        sprawiedliwość dziejowa, a dla 






        innych - wiadomo - ale cóż, ona 
        na to powie, że to też 
        sprawiedliwość dziejowa albo 
        przykra konieczność, która "nie 
        powinna zaciemniać obrazu". Mam 
        wszystkich sprawiedliwości 
        dziejowych po uszy! Ukradziono 
        mi mydło, które chowałem na 
        czarną godzinę! Ciekaw jestem, 
        co się teraz dzieje z jej 
        najbliższymi. Jaki procent krwi 
        żydowsko_polskiej toleruje u 
        swoich najbliższych jej brat 
        nacjonalista? Ten brat nie daje 
        mi spokoju: studiował na 
        uniwersytecie w Poznaniu 
        polonistykę i żądał "samostijnoj 
        Ukrainy". Lubił elegancko się 
        ubierać - przypomniałem sobie 
        jej opowieść. Ale kim był w 
        oczach Ukraińców, których 
        ukochał? Może polskim renegatem?
          - Musiało tu jednak kiedyś 
        być cieplej - wróciłem do 
        tamtego tematu - bo pieców na 
        sali nie ma.
          - Przez to właśnie my 
        marzniemy.
          - Zimno ci? - spytałem.
          - Porządnie - przyznała się.
          - MOże ściągniesz skądś 
        drugą kołdrę?
          Nie odpowiedziała. 
        Należałoby inaczej: We dwoje 
        byłoby nam cieplej. Albo: 
        Przyjdę cię ogrzać. Albo coś 
        równie płaskiego, ale 
        stosownego. Może ona na takie 
        słowa czeka? Nie jest brzydka. 
        Usiłowałem sobie przypomnieć jej 
        zęby, zdaje się że ma ładne, 
        chociaż nie pamiętam jej 
        uśmiechu, nie, raz się 
        uśmiechnęła, do fotografii, 
        wyszczerzyła zęby, tak, ładne. 
        Spróbuj teraz myśleć o jej 
        ciele i o tym, że jest nagie. 
        Mógłbym sobie wyobrazić, że tulę 
        w dłoniach jej piersi, że 
        przesuwam ręką w dół brzucha, że 
        dotykam palcami do wzniesienia 
        łona i odczuwam mszystość 
        owłosienia. To czeka tam, dla 
        mnie, na sąsiednim łóżku_stole, 
        pod kołdrą. Jeszcze raz spróbuję 






        sobie to wyobrazić od początku, 
        całą tę drogę mojej zziębniętej 
        dłoni. Ale nie udało mi się 
        wzbudzić w sobie podniecenia. 
        Wyobraźnia była oporna. Ja też 
        jestem drewno.
          - Nie słuchasz mnie - 
        powiedziała z wyrzutem. 
        Siedziała spokojnie na łóżku, 
        szarość płynąca spoza okna 
        zmiękczała kontur jej twarzy. - 
        Może zasypiasz? W takim razie 
        przepraszam.
          - Nie, nie, słyszałem wszyst-
        ko. KUzyn Teodor miał się ożenić 
        z Cyganką. Teodor to był 
        Ukrainiec?
          - Nie, on należał właśnie do 
        ormiańskiej odnogi naszej 
        rodziny.
          - Przyznasz, że to 
        skomplikowane.
          - Właśnie wtedy dostałam 
        pierwszą nagrodę na balu 
        kostiumowym.
          - Bujasz!
          - Naprawdę! Uszyłam sobie ze 
        skrawków kolorowe kimono.
          - Do twoich skośnych oczu to 
        dobry pomysł - pochwaliłem.
          - Nosiłam wtedy zabójczą 
        grzywkę.
          - Nie zalewaj!
          - Ależ tak. Mam nawet zdjęcie.
          - Pokaż! - zażądałem.
          - Dobrze, odwróć się, narzucę 
        tylko palto.
          Po chwili zbliżyła się do 
        mojego łóżka ze zdjęciem w ręku. 
        Stała dygocąc w starym połatanym 
        palcie, którego futrzany 
        kołnierz zestrzępił się 
        zupełnie. Podała mi zdjęcie i 
        potarła zapałkę. Rudy płomień 
        oświetlił grupę dziewcząt w 
        ekstrawaganckich kostiumach. 
        Zastygły w sztucznych, martwych 
        uśmiechach, w radości wygasłej i 
        trupiej.
          - Która ty jesteś? - spytałem.
          W tym panoptikum figur 
        wojskowych tylko jedna 
        dziewczyna żyła naprawdę. 
        Spoglądała na mnie śliczna 
        Japonka o czarnych, pałających 






        oczach. Jest grzywka, tak, 
        zabójcza, wszystko się zgadza. 
        Zapałka zgasła.
          - Zapal jeszcze raz - 
        poprosiłem.
          Japonka znowu błysnęła 
        tkliwymi oczyma. Usta miała 
        pełne i rozchylone w uśmiechu, 
        który wydał mi się czarujący. 
        Płynęła w niej czerwona, hucząca 
        krew, chociaż dziewczyna była 
        tak bardzo filmowa, bajeczna i 
        nieosiągalna.
          - Jesteś tu najpiękniejsza - 
        powiedziałem, a zapałka powoli 
        gasła, Japonce przez chwilę 
        żarzyły się oczy, a potem salę 
        zaległa ciemność. Mogłem 
        wyciągnąć rękę i objąć biodro 
        dziewczyny. Dotknąłem dłonią jej 
        szorstkiego palta.
          - Brr, jaka ta podłoga 
        lodowata - poskarżyła się Lena i 
        wróciła do swojego łóżka. 
        Otuliwszy się kołdrą 
        zdecydowała: - Będę spała w 
        palcie dopóki się nie zagrzeję.
          Potem powiedziała z przekąsem:
          - Pewno sobie teraz myślisz: 
        co się z niej zrobiło.
          Usiłowałem zaprzeczyć, ale nie 
        wyszło to zbyt szczerze.
          - Tylko nie myśl, że ja czuję 
        jakiś szczególny sentyment dla 
        tamtego podlotka - powiedziała. 
        - Wolę siebie dzisiejszą.
          - No pewnie - zgodziłem się 
        zadowolony, że nie muszę się 
        wypowiadać. - Na pewno rozumiesz 
        dziś więcej.
          I pomyślałem: Po co ci 
        rozumieć? Czy nie lepiej mieć po 
        prostu takie oczy i taki czar?
          Zaprotestowała:
          - Wcale nie dlatego. Ja wolę 
        dzisiejszy styl.
          Komsomołki pioniera, która 
        cierpi za dwieście milionów. 
        Nie, za całą ludzkość, drwiłem w 
        myśli. Ale nie było mi wesoło.
          - Powinieneś się był bawić ze 
        wszystkimi - usłyszałem.
          - Nie potrafię. - Marusia 
        odrzuciła twoje zaloty, 
        pomyślałem. Ale zaraz 






        wykombinujesz coś bardziej 
        uniwersalnego. Coś szlachetnego. 
        Tak jak ona, tylko że o trochę 
        innym zabarwieniu. Cały czas 
        miotasz się między tym, co 
        winieneś sobie, a tym, co należy 
        robić w ogóle. 
          - Chciałbym pójść do wojska - 
        powiedziałem. - To nieznośne - 
        siedzieć w szkole, włóczyć się 
        po Samarkandzie, kiedy porządni 
        ludzie są na froncie.
          - Sumienie cię gryzie?
          - Nie mam sumienia. Mam swój 
        własny interes. MOi są w 
        Warszawie i nie wiem, co się z 
        nimi dzieje. Ale nic dobrego, na 
        pewno. Jeśli Hitler nie skręci 
        karku, będzie po nich. I po 
        Polsce - dodałem.
          Chwilę milczała.
          - Powiedzmy, że tak - odezwała 
        się wreszcie. - Powiedzmy. Ja 
        też żałuję, że moi nie 
        ewakuowali się razem ze mną. Nie 
        namawiałam ich, w każdym razie 
        nie dość gorąco. A powinnam 
        była.
          Przez chwilę oboje 
        milczeliśmy. Ja odezwałem się 
        pierwszy:
          - Wciąż są pogłoski, że znowu 
        będzie się organizować polskie 
        dywizje. Podobno Stalin przyjął 
        ambasadora Romera. Jeśli tylko 
        się dogadają co do Lwowa...
          - Nie dogadają się - ucięła, a 
        w jej głosie dosłyszałem ironię 
        i wyższość. - Lepiej wybij to 
        sobie z głowy.
          Och, co ona tam wie - 
        pomyślałem. Gada, jakby była ze 
        Stalinem na ty. Leż sobie i 
        marznij, pomyślałem, nie będę 
        cię całował. Cisza. Nikogo prócz 
        niej nie było na tej sali, więc 
        to do niej powiedziałem.
          - Kończą mi się pieniądze. 
        Rzucę tę szkołę do stu diabłów i 
        postaram się o jakąś pracę. Nie 
        mogę siedzieć z założonymi 
        rękami, aż się zrobi pusto w 
        kieszeni.
          - My z Natą obywamy się jakoś 
        bez pieniędzy.






          - Wy, wy! - uniosłem się. - Wy 
        jesteście uduchowione. Ja jestem 
        ze zwykłej gliny. Nie potrafię 
        żyć powietrzem i ideą.
          I nie lubię siebie, kiedy 
        jestem głodny, pomyślałem. 
        Wszystkie myśli krążą wtedy 
        wokół miski. Nie znasz mnie 
        takim, była Japonko, nie 
        widziałaś nigdy moich głodnych 
        oczu. Teraz, kiedy na co dzień 
        paraduję w mundurze, kiedy mam 
        jakiś skromny przydział chleba i 
        resztkę pieniędzy za koc i 
        ciepłą angielską bieliznę, które 
        opyliłem na bazarze, teraz 
        trzymam się trochę godniej, 
        nawet to częste ssanie w żołądku 
        można by nazwać wzmożonym 
        apetytem. Tylko wciąż wraca 
        strach, że tamto wszystko się 
        powtórzy.
          - Muszę sobie poszukać jakiejś 
        roboty - powiedziałem.
          - Jeszcze pół roku, Bożek - 
        perswadowała. - Szkoda dyplomu.
          - Gwiżdżę na dyplom. Zdążę go 
        zrobić, jak będą jakieś normalne 
        czasy. - Nie umiałem ich sobie 
        wyobrazić, tych normalnych 
        czasów, ale byłem przekonany, że 
        mnóstwo rzeczy będzie wyglądać 
        inaczej. Rewizja przesądów, 
        generalne pranie brudów. - 
        Poszukam sobie dobrej roboty - 
        powtórzyłem. - Nie boję się 
        nawet najcięższej, byle można 
        było coś wynieść.
          - Nie mów tak. Nie umiałbyś 
        wynosić.
          - Umiałbym, dlaczego nie. - 
        Ręce świerzbiały, żeby kogoś 
        trzasnąć w pysk. Jak podczas 
        dyskusji, w której czujesz, że 
        masz rację, ale tamten 
        szachruje, kłamie tak, że jesteś 
        wobec tego zalewu fałszu 
        bezradny, nie umiesz zebrać 
        argumentów na swoją korzyść. 
        Wątpi w moją odwagę. A może 
        uważa, że z natury nie jestem 
        dość bezwzględny. Wszystko 
        obraźliwe. Nienawidzę, kiedy 
        mówią, że jestem łagodny, 
        subtelny, dobroduszny. Bo mówiąc 






        to, mają na myśli, że mi czegoś 
        brak, wskazują na 
        nieprzystosowanie. Nie uchowasz 
        się, taki łagodny, wykończą cię 
        - to mają na myśli. Och, dostać 
        się do dobrej fabryki, marzyłem, 
        a reszta już należy do mnie. Ale 
        do takiej fabryki, w której 
        można się najeść, nie przyjmuje 
        się każdego. Chyba że potrzebują 
        specjalisty, ale ty nim nie 
        jesteś, umiesz tylko strzelać z 
        karabinu maszynowego i 
        deklamować polskie wiersze. - 
        Umiałbym - powtórzyłem. - Będę 
        brał bez skrupułów, ręczę ci.
          Milczała. A ja wspomniałem 
        szlauch, któryśmy rąbnęli do 
        spółki z Uszerem, a potem 
        Wołyński wybrał się do kyszłaku 
        i opchnął go Uzbekom na zelówki. 
        Aleśmy się namordowali, to 
        cholerstwo było przetykane 
        drutami i siekiera nam się 
        wyszczerbiła. Wypadło na każdego 
        po osiemnaście rubli. MOje 
        osiągnięcia, myślałem, 
        przyglądając się nieruchomemu 
        profilowi Leny.
          - Chcesz spać? - spytałem.
          - Na to wygląda.
          - Może cię uraziłem?
          - Nie spodziewałeś się chyba 
        ode mnie zachęty?
          Zamilkła znowu. Obraziła się w 
        imieniu Józefa Wissarionowicza. 
        Co robić, przecież musimy jakoś 
        ciągnąć życie. Nie chcę się 
        wzbogacić, chyba dobrze o tym 
        wie. Czy zresztą ona sama nie 
        przywiozła z kołchozu woreczka 
        dżugary, pracowicie uzbieranego 
        podczas uprzątania tego 
        niby_prosa, którym nas teraz 
        karmiono? Opychasz się tą 
        dżugarą na siłę - kaszą lub 
        popielatymi plackami - wiesz, że 
        to ci nic nie daje. Słoma! A 
        potem wszyscy załatwiają się na 
        szaro. Żebym tylko nie zapomniał 
        o tym opowiedzieć po wojnie w 
        Warszawie. Czy widzieliście 
        państwo kiedyś szare gówno? To z 
        czym do gościa, panowie?
          - Lena? - odezwałem się.






          Milczenie. Japonka miała 
        smagłe ciało i napęczniały 
        wzgórek łonowy. Dziewczyna na 
        łóżku_stole milczy. Nie odpowie. 
        No to pies ją trącał. Będę spać. 
        Usłyszałem spokojny głos Leny:
          - Co powiadasz?
          - Jednak nie śpisz.
          - Jeszcze się nie zagrzałam.
          Razem byłoby nam obojgu 
        cieplej. Powiem. Nie powiem. Nie 
        chce mi się ani trochę. Nie ma 
        miejsca na czułości. Same 
        zgryzoty.
          - Jak się mocno nakradnę - 
        odezwałem się - to i wam pomogę.
          - Zygmunt obiecuje więcej. 
        Obiecuje, że jak mu się uda 
        dostać jakąś pożywną posadę - 
        wiesz, on ma rąbać drzewo dla 
        jakiejś zbiorowej kuchni, 
        znajomi mu się o coś takiego 
        starają - to się ze mną ożeni.
          - Oświadczył ci się?
          - Jak najformalniej. 
        Zaprowadził mnie do czaj_chany. 
        Kupił piętnaście deko rodzynków 
        i spałaszowaliśmy je z zieloną 
        herbatą.
          - Przyjęłaś oświadczyny! - 
        zawołałem.
          - Och, nie. Ale sytuacja nie 
        była łatwa. Ta jego rozrzutność! 
        No i jak tu odmówić, żeby go nie 
        urazić?
          Roześmiała się i ten śmiech 
        przeszedł w suchy kaszel. Miejmy 
        nadzieję, że to nie gruźlica. 
        Chociaż nie byłoby to takie 
        dziwne, gdyby kogoś z nas w tych 
        warunkach dosięgła. Zygmunt 
        musiał być niemile zaskoczony, 
        pomyślałem, że ona mu odmawia. 
        Wyciąga do niej pomocną dłoń, 
        mężczyzna na eksponowanym 
        stanowisku palacza w kuchni, 
        takie perspektywy!, a ta 
        lekkomyślna dziewczyna odrzuca 
        garnące się ku niej szczęście. 
        Lena wciąż kaszlała.
          - Zastanów się - kusiłem.
          - Jemu potrzebny ktoś, kto by 
        mu współczuł.
          Ach, domyśliła się!...
          - No to co? - namawiałem. - 






        Nie umiesz grać? - nic 
        straconego. 
          - On dał mi czas do namysłu. 
        Cały miesiąc.
          - Musisz przyznać, że jest 
        wielkoduszny.
          - Bardzo - zgodziła się. - 
        Wiesz, wydawało mi się, że miał 
        łzy w oczach. Czy to świadczy o 
        uczuciu?
          - Do siebie - odpowiedziałem.
          Kto wie - pomyślałem z 
        niepokojem, kto wie, nie wyjawił 
        mi prawdy o swoim stosunku do 
        Leny do końca, może pokochał te 
        jej dziewiętnaście lat.
          - Zgłosi się raz jeszcze, jak 
        już będzie miał tamtą pracę.
          - On mi imponuje - przyznałem. 
        Pomyślałem: nie, nie mam ochoty 
        być na ich ślubie i kłaść tę 
        dziewczynę do łóżka z Zygmuntem. 
        - Prawdę mówiąc - powiedziałem - 
        to nie jest partner dla ciebie. 
        - Musiałem swoje zastrzeżenia 
        zgłaszać ostrożnie, bo a nuż za 
        miesiąc będą małżeństwem i ona 
        mi nigdy nie zapomni, co 
        wygadywałem na ukochanego 
        mężusia. - Nie mam na myśli 
        tego, że on sobie wciąż 
        obmacuje gardło, to jeszcze nic, 
        do tego możesz się przyzwyczaić. 
        Gorzej, że on nic nie zarobi. 
        Nigdy nie zostanie dyrektorem. 
        MUsisz szukać raczej w tym 
        kierunku. Znaleźć jakiegoś 
        fachowca. MOże szofera. Pomyśl o 
        tym.
          - Zbytek łaski.
          Otuliłem się szczelnie kołdrą. 
        Mruknąłem:
          - Jesteśmy sami, Lenka. Do 
        białego rana.
          Nie usłyszałem odpowiedzi. 
        MOże ona też o tym myślała.
          - Właściwie - mówiłem 
        niepewnie - powinienem cię 
        zaatakować.
          - Nie powinieneś.
          - Nie myśl, że nie mam ochoty 
        - usprawiedliwiałem się - mam, 
        nawet nie wiesz jaką.
          - Gadasz głupstwa. Dobranoc, 
        Bożek. - Naciągnęła kołdrę po 






        czoło.
          Leżałem długo z otwartymi 
        oczyma. Ale nie myślałem o 
        Lenie. Zapomniałem o 
        dziewczynie, która znajdowała 
        się obok. Myślałem o Ginie, 
        potem o tej, z którą raz 
        gasiliśmy szpital podczas 
        oblężenia, a potem przypomniały 
        mi się dwa, trzy ciała z 
        pornograficznego miesięcznika, 
        który Mucha przynosił czasem do 
        szkoły. Widziałem je teraz 
        wyraźnie, te obfite, wypięte 
        zadki i obnażone piersi, i 
        jeszcze oddzielnie parę 
        strzelistych nóg w czarnych 
        ażurowych pończochach i z 
        podwiązkami na udach, i myślałem 
        ze zdziwieniem o tym, że te 
        obrazki mogły mnie podniecać.
          Na łóżku_stole o trzy kroki 
        ode mnie oddychała równo i 
        spokojnie dziewczyna.
        
          2
        
          Marusia nie przychodziła do 
        szkoły. Powiedziano mi, że jest 
        w szpitalu, bo zachorowała na 
        tyfus. Po opuszczeniu szpitala 
        długo jeszcze nie pojawiała się 
        w szkole i dziewczęta mówiły, że 
        to dlatego, żeby nie pokazać się 
        z ogoloną głową.
          Przedwiośnie 1943 roku dało 
        nam wszystkim w kość. Po 
        zwycięstwie stalingradzkim 
        niektórym się wydawało, że 
        już_już koniec, ale wojna wciąż 
        trwała i ludzie zaczęLi się 
        poddawać. Jakiś gość, którego 
        znałem z widzenia, złapał mnie 
        na ulicy i poprosił, żebym wziął 
        udział w modlitwie, którą zaraz 
        odprawią nad zwłokami jego 
        przyjaciela. To był ojciec 
        rodziny, ten zmarły. Leżał na 
        stole, z odsłoniętymi bosymi 
        stopami, już zsiniałymi, chociaż 
        koniuszki palców jeszcze były 
        różowe. Pożyczono mi czapkę, 
        rodzina płakała, a ja 
        przyglądałem się temu 
        odrętwiały, czegoś przekonany, 






        że najsmutniejsze w tym jest to, 
        że ten Żyd zmarł tak daleko od 
        Polski. Nie wydało mi się, żeby 
        go żałowano, odwrotnie, rodzina 
        żywiła usprawiedliwioną urazę, 
        że ojciec opuścił ich i znalazł 
        sobie spokój w śmiertelnej 
        drętwocie. Niezbyt to było 
        lojalne ze strony zmarłego.
          Radio przestawało nadawać 
        tryumfalnie nazwy wyzwolonych 
        miast. Ofensywa zatrzymała się, 
        Niemcom udało się nawet odbić 
        kawał Donbasu. Stalin zerwał z 
        Sikorskim, ośrodki pomocy dla 
        rozproszonych obywateli polskich 
        zamknięto, a u nas w 
        Samarkandzie aresztowano P. 
        Nowackiego, delegata Rządu. 
        Szarap musiał się gdzieś 
        pośliznąć, bo nagle wyrzucono go 
        z dyrektorstwa. Widywałem go 
        potem czasami na bazarze, 
        wychudłego i pomiętego, z 
        wpadniętymi głęboko oczyma, 
        pozbawionymi tego lśniącego 
        werniksu, którym tak czarował 
        słowiańskie dziewczęta. Ciemną 
        Tonię przejął po nim szef 
        zaopatrzenia, młody i smukły 
        Rosjanin, jakimś cudem nie 
        zmobilizowany do wojska. 
        Mówiono, że to właśnie on 
        wykończył Szarapa. Jasną Tonię 
        coraz częściej widywano 
        wieczorami spacerującą w pobliżu 
        Czaj_chany na ulicy Czaraga, 
        czasem z gitarą przewieszoną 
        przez ramię. Wracała potem do 
        bursy z przygodnymi przyjaciółmi, 
        najczęściej dobrze podpitymi, 
        których przedstawiała staremu 
        Uzbekowi_dozorcy jako swoich 
        kuzynów. Odtąd mówiono o niej 
        "Tonia spacerująca" - ale bez 
        złośliwości, stwierdzając 
        jedynie fakt, bo też ta Tonia 
        nadal miała miły uśmiech dla 
        każdego. Tylko Zygmunt wylądował 
        wreszcie tak, jak sobie życzył: 
        dostał pracę rębacza w szpitalu 
        przeciwgruźliczym. Cienkoręki, 
        krótkowzroczny, męczył się 
        początkowo na swoim wymarzonym 
        stanowisku, nie nadążał z 






        dostarczeniem polan, gardło go 
        bolało częściej niż kiedykolwiek 
        przedtem, do bursy wracał 
        wycieńczony, powłócząc nogami, 
        ale zawsze z jakimś polanem w 
        zanadrzu, a kilka razy przyniósł 
        nam z triumfem pełne menażki 
        szpitalnej zupy. Rozdzielał tę 
        zupę sycząc z zadowolenia, 
        patrzył nam na usta, kiedyśmy 
        jedli, żądny pochwał i chyba 
        trochę rozczarowany umiarkowanym 
        stopniem naszej zazdrości. Zdaje 
        się, że odbył decydującą rozmowę 
        z Leną, bo wkrótce zaczął omijać 
        bramę bursy, a swoje z takim 
        trudem zdobyte menażki dźwigał 
        wprost do kibitki Juli i jej 
        braci ze stacji dezynfekcyjnej. 
        Zwolnił się wreszcie u nas stół 
        przez niego zajmowany, a Jula, 
        pękata, niziutka Jula, )pękata 
        może dlatego, że stale miała na 
        sobie dwa grube waciaki), ta 
        Jula dostała od Zygmunta pęk 
        białych kwiatów, bo okazało się, 
        ku wzruszeniu młodszego od niej 
        Zygmunta, że znalazł ją 
        dziewicą.
          Ja i Lena naprawdę 
        zaprzyjaźniliśmy się. Uczyłem ją 
        fizyki, której jakoś nie 
        chwytała, a w zamian ona 
        towarzyszyła mi w wędrówkach po 
        ostatnią parę angielskich 
        zelówek, które pan Nowacki 
        zdążył rozdzielić na krótko 
        przed swoim aresztowaniem. 
        Opyliłem je z miejsca i kupiłem 
        duży pszenny placek, świeży i 
        jasnożółty, kupiłem twarogu i 
        poucztowaliśmy z Leną. Łażąc po 
        bazarze wykłócaliśmy się o to, 
        co się właściwie mogło stać z 
        polskimi oficerami w Katyniu i 
        ja w końcu ustąpiłem, bo 
        wyglądało na to, że ona ma 
        rację, że to jednak Niemcy. 
        Strasznie była pewna swego w 
        sprawach politycznych, pewna i 
        nieustępliwa. Słońce już 
        porządnie przypiekało, błoto pod 
        naszymi nogami schło parując i 
        twardniejąc od razu jak bruk.
          Marzyłem o tym, żeby wreszcie 






        uciec ze wspólnej sypialni. Żeby 
        mieć jakąś możliwą pracę i 
        własny kąt. Ktoś zawiadomił 
        mnie, że w kombinacie 
        winno_chemicznym na ulicy 
        Pendżikient poszukują ślusarzy 
        samochodowych. Zgłosiłem się i 
        po krótkiej rozmowie z 
        dyrektorem personalnym 
        przyznałem się, że pojęcia nie 
        mam o ślusarce ani o 
        samochodach. Ale wtedy raz jeden 
        w życiu uśmiechnęło się do mnie 
        szczęście, bo akurat powołano z 
        tej fabryki do wojska kilku 
        Tadżyków i zostałem przyjęty do 
        czarnej roboty - bez protekcji i 
        smarowania. Dyrektor personalny 
        powiedział mi, że mam się stawić 
        nazajutrz o siódmej u Wiery 
        Antonowny, która jest 
        naczelnikiem oddziału 
        winno_spirytusowego.
          Raz w życiu mi się powiodło, 
        myślałem siedząc na drewnianej 
        pryczy w kibitce, którą sobie 
        odnająłem w pobliżu fabryki. Ta 
        prycza zajmowała połowę izdebki, 
        miała deski z dziurami po 
        sękach, ale to nic, w głowie mi 
        szumiało ze szczęścia, nareszcie 
        coś było moje. Wyjrzałem przez 
        okienko na podwórze. Dwie kozy 
        szczypały trawę pod rozrosłą 
        morwą; za domostwem Machmuda_aki, 
        mojego gospodarza, chwiały się 
        na wietrze trzy strzeliste 
        topole. Potem gapiłem się na 
        drewniane rzeźbione drzwi mojej 
        izdebki przebiegając wzrokiem 
        labirynt arabesek. Było to 
        niezłe zajęcie, zupełnie jakbym 
        obserwował bieg na przełaj z 
        nagłymi, fantazyjnymi skrętami. 
        Ściany mojej izdebki były 
        oblepione popękaną gliną i w 
        szczelinach coś się tam czarnego 
        poruszało. Pluskwy. Zacząłem się 
        zastanawiać, czy nie znajdę na 
        nie jakiegoś sposobu. Położyłem 
        się na wznak i trwałem tak 
        chwilę odprężony (spoza belki 
        sufitu wystawały strzępiaste, 
        przepalone starością kawałki 
        trzcinowej maty). Słuchałem 






        bulgotania strumyka, który był 
        moim strumykiem, bo przepływając 
        przez podwórze Machmuda_Aki 
        przemykał się tuż koło drzwi 
        mojej izdebki, potem jak 
        czołgający się pies wślizgiwał 
        się pod podwoje wejściowe, by 
        utonąć w ulicznym aryku. Jest 
        woda - myślałem rozczulony, będę 
        mógł za progiem myć nogi i prać 
        chusteczkę.
          Po raz pierwszy od - nie wiem 
        od czego, ale był to na pewno 
        kawał czasu - po raz pierwszy 
        miałem spędzić noc we własnym 
        pokoju. W takim sześciennym pudełku, a nie w ogromnej, 
        huczącej rojowiskiem ludzkim 
        sali. Sam na sam ze sobą, sam w 
        ciszy i milczeniu. Bez szefa, 
        bez tego "drugiego", kompana do 
        menażki, trag i koca, bez 
        dyżurnego, pobudki, woźnego, 
        nadzorcy, bez popychacza i 
        poszturchiwacza. Cholerny świat, 
        myślałem, urządzili go, psiamać, 
        że wciąż człowiek człowieka 
        poszturchuje. Wciąż ktoś kogoś 
        egzaminuje. Wydają oceny, 
        wyroki, pouczenia, każdy jest 
        mądrzejszy od ciebie. Teraz 
        jesteś sam! Żadnych okrzyków, 
        dzwonków, poganiania, Żadnej 
        towarzyskiej gadaniny. Usiadłem 
        na pryczy. Czułem w sobie ciężar 
        milczenia. Bezsłowie rozsadzało 
        mnie od wewnątrz. Powiedziałem 
        głośno: "Dobrze jest... All 
        right..." - Ale głos, który 
        rozległ się w izdebce, był 
        głosem obcym. Trzeba ćwiczyć. 
        Dużo deklamować przed pustymi 
        krzesłami. Bożek, Bożek, nic 
        z ciebie nie wyrośnie, w ogóle 
        nad sobą nie pracujesz. 
        Profesor_reżyser załamywał ręce. 
        Powiedziałem jeszcze starając 
        się mu dogodzić: "Jutro do 
        roboty" - i znowu to wypadło 
        nieszczególnie, głos mi się 
        łamał. Dojadłem placek i popiłem 
        wodą z menażki. A potem 
        wyciągnąłem się na postrzępionej 
        kołdrze, którą udało mi się tu 
        przenieść ze szkolnej bursy.
          Pluskwy nie dawały zasnąć. 






        Dręczyły widziadła. Wiera 
        Antonowna - kim jest ta pani? 
        Babsko w skórzanej kurtce, które 
        rozstrzeliwuje burżujów? 
        Ogromna, piersista Rosjanka, 
        pełna czułości dla wałęsających 
        się uchodźców? Jak ta żołnierka 
        w Stalingradzie. Czyściutko było 
        w tym jej pokoiku, lśniło. Miała 
        czteroletnie dziecko, 
        dziewczynkę. Nakarmiła nas z 
        Henrykiem, przykryła karakułowym 
        futrem - pamiętam, było coś 
        pieszczotliwego w miękkim 
        chłodzie futra, które otulało 
        moje nagie ciało. Nie 
        domyśliliśmy się, że ta kobieta 
        obok, tak czuła i zapobiegliwa, 
        zasługuje na to, żeby ją 
        zerżnąć. Rozmawiała z nami długo 
        ze swojego łóżka, podczas gdy 
        córeczka smacznie spała. Była 
        zbyt delikatna, żeby wyraźNie 
        dać do zrozumienia - sami 
        powinniśmy byli zrozumieć. 
        Głuptasy! Ja szczeniak, można mi 
        darować, znałem dotychczas tylko 
        cnotliwe gimnazistki, tylko 
        uczucia liryczne, ale Henryk, 
        taki wyga! Albo ta żołnierka w 
        Millerowie. Albo Wiera, u której 
        mieszkaliśmy w stanicy przez 
        pewien czas i która podkradała u 
        starszej siostry boczek dla mnie, 
        siedemnastoletnia naiwna, Boże, 
        jak ona tego chciała, a ja nie, 
        romantyczny, uczucia, Gina, 
        wiersze, wytrwałość, wierność. 
        Uśmiać się z tego. Spać. 
        Awansowałeś, idziesz do czarnej 
        roboty jako wolny najmita. Pchać 
        beczki. Czy dam radę? Jestem 
        osłabiony po malarii. Wytrzymać 
        tylko kilka pierwszych dni - jak 
        wtedy w batalionie - byle nie 
        wyrzucili na pysk. Przypominały 
        mi się wszystkie krzywdy. Nie 
        zasnę.
          A jednak zapadłem w niepamięć, 
        nie wiem kiedy, i spałem twardo, 
        bo kiedy otworzyłem oczy, było 
        jasno, a w uszach rozbrzmiewał 
        przeciągły gwizd syren. Zerwałem 
        się - alarm! pobudka! do 
        latryny! w dwuszeregu biegiem 






        zbiórka! na dupę siad! równaj! 
        spocznij! biegiem! padnij! 
        kaprale i sierżanci wrzeszczeli, 
        koledzy poszturchiwali, junkers 
        nurkował wprost na mnie z 
        ogłuszającym wyciem. Uciszyło 
        się, a ja siedziałem wciąż na 
        pryczy przyglądając się 
        migotaniu słonecznych promieni 
        na glinianych ścianach. Jestem u 
        siebie i pójdę do pracy. 
        Wyjrzałem na podwórze i 
        zobaczyłem obie kozy 
        poszczypujące chudą trawkę. 
        Słońce mrugało bladym światłem 
        spoza pnia pierwszej topoli. 
        Ośmioletnia Nisso w sukience po 
        bose stopy sunęła z naręczem 
        zeschłych witek rozpalać ogień 
        pod saganem. Słońce obok korony 
        pierwszej topoli - to trzeba 
        sobie zapamiętać. Topole 
        zastąpią mi zegar.
          Umyłem twarz i ręce w 
        przepływającym obok drzwi 
        strumyku. KIedy wycierałem się w 
        swojej izdebce, usłyszałem 
        pukanie. Drzwi uchyliły się i 
        zajrzała Lena.
          - MOżna?
          Miała na sobie treningowe 
        spodnie z granatowego płótna i 
        ciemny żakiet, którego kolor 
        trudny był do określenia. Pod 
        pachą trzymała kilka starych 
        książek.
          - Dobrze, że cię jeszcze 
        złapałam - powiedziała i 
        położyła książki na pryczy. - 
        Przechowasz nam to. Obiecałeś, 
        pamiętasz? - Może, tak, coś jak 
        przez mgłę. - Ostatnio znowu nam 
        gwizdnęli książki - mówiła. - 
        Nie możemy sobie pozwolić na 
        takie straty, to jedyny nasz 
        kapitał.
          Książki, pomyślałem. 
        KIlkadziesiąt rubli za wszyst-
        kie: trzy placki. Lena 
        rozglądała się krytycznym okiem 
        po izdebce. Nie podobało jej się 
        u mnie i to mnie gniewało.
          - Pluskwy, prawda? - odezwała 
        się. - Gdybyś się postarał o 
        trochę wapna, wybieliłabym ci 






        izbę.
          To by się przydało, 
        pomyślałem. Poczęstuję ją za to 
        obiadem.
          - Jeśli masz ochotę... - 
        mruknąłem.
          - Czemu nie? W domu chętnie to 
        robiłam. - (Przypomniałem sobie: 
        ależ tak, spędziła dzieciństwo 
        na wsi). - Wolę to niż siedzenie 
        nad fizyką.
          Izba z dochodzącym 
        garkotłukiem - pomyślałem. Robię 
        zawrotną karierę.
          - Potrzebne mi będzie wiadro i 
        szczotka - powiedziała.
          - Wszystko dostaniesz u 
        gospodyni. ZaprzyjaźNij się z 
        nią, ona umie wspaniale mówić na 
        migi, ta aczil_apa, bardzo 
        sympatyczna. Biedna niewolnica. 
        On albo śpi, albo przebywa w 
        kibitce u swojej drugiej żony, 
        na ulicy obok. Pokażę ci, gdzie 
        jest dół z lasowanym wapnem.
          Zaczęła rozpinać żakiet, żeby 
        od razu wziąć się do roboty. 
        Najpierw ukazała się wiśniowego 
        koloru koszulka gimnastyczna, a 
        potem szczupłe ramiona, już 
        śniade od opalenizny. Znów 
        rozległ się gwizd syreny, tym 
        razem podwójny.
          - Mam jeszcze dziesięć minut - 
        powiedziałem. - Pod pryczą jest 
        trochę kartofli. Uzbeczka 
        pożyczy ci tłuszczu. Masz tu 
        pieniądze na cebulę. Jednym 
        słowem, zrób nam coś na obiad. - 
        Kiwnęła głową. Ja, pan domu, 
        wydawałem dyspozycje. - Jeśli 
        długo nie będę wracał, zjedz 
        sama, a mnie zostaw w menażce. 
        Nie czekaj na mnie, nie ma 
        potrzeby.
          ZNowu kiwnęła głową. Kiedy 
        wyszedłem na ulicę, wychyliła 
        się spomiędzy wrót i krzyknęła 
        za mną.
          - Powodzenia, Bożek!
          Pomachałem jej ręką, a ona w 
        odpowiedzi uśmiechnęła się do 
        mnie, znajdowałem się już 
        daleko i może dlatego wydało mi 
        się, że to nie był jej zwykły, 






        surowy uśmiech.
          Przewiesiłem w dyżurce swój 
        numer z jednej tablicy na drugą 
        i to oznaczało, że stawiłem się 
        do pracy. Podszedł do mnie taki 
        Humphrey Bogart w brezentowym 
        niebieskim kombinezonie, 
        powiedział, że nazywa się  
        Lederkremer, że pracuje w 
        oddziale 
        esencji zapachowych, duże 
        możliwości, ale mój oddział też 
        niezły, spirytus, syropy, miód 
        gronowy, nie martwię się o 
        ciebie, chłopaku. A to jest 
        twoja szefowa, Bergen, ta w 
        białym fartuchu na stopniach 
        ganku przed oddziałem, Wiera 
        Antonowna, ma trochę cienkie 
        nogi, ale w ogóle kobieta na 
        chodzie, szykowna.
          Była wysoka, szczupła, 
        poruszała się szybko, z energią. 
        Miała drobną twarz o rysach 
        wyostrzonych, nozdrza podłużne, 
        ruchliwe, rozdymały się nerwowo. 
        Trzydzieści lat, pomyślałem, 
        chociaż kto się dzisiaj rozezna. 
        Przyjrzałem się jej wąskim 
        ustom: wargi pokryte były 
        szminką o intensywnej czerwieni. 
        Oczy ciemnoniebieskie, prawie 
        fioletowe, lśniły nienaturalnie, 
        jak w gorączce.
          Na mój ukłon odpowiedziała 
        sztywnym skinieniem głowy.
          - Nowy? Dobrze. Chodźcie za 
        mną, Bergen.
          Zaprowadziła mnie do dużego 
        pokoju, który był chyba jej 
        laboratorium, sądząc ze 
        znajdujących się tam 
        instrumentów. Babskie królestwo, 
        pomyślałem, kiedy przedstawiła 
        mnie dojrzałej blondynie w 
        białym fartuchu. Niura 
        Kukuruzewa, usłyszałem, 
        mruknąłem, kim jestem ja, 
        blondyna uśmiechnęła się do mnie 
        przyjaźNie i od kącików jej 
        powiek rozbiegły się 
        promieniście wesołe zmarszczki. 
        Wiera Antonowna odezwała się:
          - Bogdan, tak, a ile macie 
        lat? - zanim odpowiedziałem, ona 






        zamachała niecierpliwie rękami. 
        - Nieważne! Choćbyś był moim 
        dziadkiem i tak ci będę mówić 
        ty. Wszystkim tu mówię ty.
          - Będzie mi bardzo miło - 
        odpowiedziałem kłaniając się.
          - Słyszysz, Niura? - zwróciła 
        się kierowniczka do blondyny. - 
        Elegant się znalazł!
          - Polak, wiadomo. - Niura nie 
        wydawała się zaskoczona. - Nie 
        to co nasz szorstki lud. Oni tam 
        w Polsce damy po rączkach 
        całują, cudaki, śmieszne, Wiero 
        Antonowno, ale, co byś nie 
        powiedziała - kultura. Może mu 
        dać wypić, naszemu Polakowi, jak 
        myślisz?
          Kierowniczka zmarszczyła brwi: 
        wydawało się, że blondynka 
        powiedziała coś wyjątkowo 
        niestosownego. Te cieniutkie 
        nozdrza - jak one się jej teraz 
        rozdęły!
          - Napić! Rozum straciłaś? Tu 
        się nie pije. - To już było 
        skierowane do mnie. - Zapamiętaj 
        sobie, młody człowieku! Urżniesz 
        się, wylecisz z pracy. Pokaż no 
        ręce! - rozkazała nagle. - 
        Wyciągnij je do przodu.
          Wyrzuciłem w przód obie ręce 
        ruchem takim, jakbym podawał 
        piłkę koszykową. I podczas kiedy 
        Wiera Antonowna dotykała 
        koniuszków moich palców, 
        błyskawica rozdarła ciemną 
        kurtynę i zobaczyłem ulicę 
        Leszno, boisko usłane jesiennymi 
        liśćmi, niebieską sukienkę Giny, 
        usłyszałem jej głos "podaj", 
        usłyszałem ją nucącą w chórze 
        dziewcząt melodię Irvinga 
        Berlina, a potem znowu 
        błyskawica i zobaczyłem ją 
        wtłoczoną w szare, kamienne 
        getto, słońce zachodziło na 
        Woli, dorożka podskakiwała po 
        kocich łbach, wszystko naraz 
        zobaczyłem, ulatywałem na 
        wyciągniętych w przód rękach ku 
        Warszawie, ku zieleni i 
        waniliowemu ciepłu, a Wiera 
        Antonowna dotykała moich palców 
        i mówiła:






          - Niura, popatrz! Podziwiaj, 
        kobieto. On ma obie ręce całe. 
        Ma parę zdrowych męskich łap. 
        Opuść ręce!... - Opuściłem. Mam 
        parę zdrowych męskich łap, 
        pomyślałem ze zdziwieniem. Wciąż 
        jeszcze. Wymigałem się od 
        protezy całkiem niechcący. To ja 
        sam byłem piłką koszykową, którą 
        od kilku lat przerzucali sobie 
        dyktatorzy i premierzy, 
        generałowie i sierżanci, bawiono 
        się mną, ale ręce zostały całe. 
        - A nogi! - usłyszałem wysoki 
        głos kierowniczki. - Spójrz, 
        Niura, na jego nogi!
          Rzeczywiście, są i nogi, 
        dziwiłem się przyglądając się 
        swoim angielskim trzewikom. 
        Powinny podziwiać raczej to, że 
        mam buty: stałem boso w tłumie 
        nędzarzy, buty leżały na kupie, 
        dla mnie nie było, ale kapral 
        zauważył moją nędzę i ulitował 
        się. Poczułem mrówki w plecach, 
        zupełnie jakbym za chwilę znowu 
        miał zostać bosy. Niura 
        KUkuruzewa powiedziała bez 
        entuzjazmu:
          - Nu, nogi. Jak nogi. Do 
        samej ziemi.
          - Właśnie, Niura, właśnie to! 
        Głuchy nie jesteś?
          - Jak dotąd - nie.
          Powiedziała wtedy Wiera 
        Antonowna, że u nich Nisupin 
        jest głuchawy. Gdyby nie to, 
        byłby z niego dobry robotnik, bo 
        pracowity i silny jak tur. I 
        mamrocze coś z mordwińska, że 
        trudno go zrozumieć. A drugi, 
        Biezzubow, ma ponad 
        pięćdziesiątkę, zadyszkę i jedno 
        oko zaszłe bielmem. Mam sobie 
        zapamiętać, że on do beczki 
        staje zawsze z prawej strony. 
        Moje oczy były w porządku, 
        stwierdziła Wiera Antonowna.
          - Skąd wytrzasnąłeś ten 
        płaszcz? - spytała znienacka.
          Nie powiedziałem: kapral się 
        ulitował. Rozłożyłem tylko ręce.
          - Z wojska? - dopytywała się 
        ona.
          - Z wojska.






          - Piękny płaszcz. Jakie sukno! 
        A jak skrojony! Popatrz, Niura, 
        złocone guziki. Sprzedaj mi go, 
        Bergen, co? Twoja naczelniczka 
        cię prosi. Dobrze zapłacę.
          W gardle mi zaschło. Ta 
        wariatka gotowa zabrać mi 
        płaszcz! Skłamałem naprędce:
          - Nie wolno nam nic 
        sprzedawać. Jesteśmy w rezerwie. 
        W razie powołania musimy się 
        stawić z otrzymanym 
        wyposażeniem.
          Uwierzyła, albo uznała, że 
        należy uwierzyć. Znowu przybrała 
        wyniosłą minę naczelnika, "dosyć 
        pogaduszek, do roboty" - 
        rozkazała porywiście i kazała mi 
        iść za sobą. Szła z zadartą 
        głową, a ja krocząc za nią 
        przyglądałem się jej szczupłym 
        zgrabnym łydkom, którymi 
        przebierała szybko i 
        niecierpliwie i nie wiem 
        dlaczego, wydało mi się to 
        sztuczne, ten jej pośpiech i 
        władcza energia, i przez to z 
        lekka komiczne.
          Chłodno, cieniście było w 
        obszernej hali, do której mnie 
        zaprowadziła, w powietrzu unosił 
        się cierpko_słodki zapach 
        przypalonego cukru. Zobaczyłem 
        dwa aparaty rektyfikacyjne, 
        szeregi pustych beczek na 
        drewnianych szynach, kilka pomp 
        ssąco_tłoczących, dwie prasy do 
        wyciskania soku gronowego. 
        Odgadłem od razu, który to jest 
        Nisupin, kiedy przytknął dłoń do 
        ucha, a ten drugi, Biezzubow, 
        prześwidrował mnie lewym okiem. 
        Pokazano mi brygadzistę: 
        czterdziestoletni, wysoki, 
        dobrze odżywiony Tadżyk z 
        hollywoodzkim wąsikiem. Zapytał 
        mnie: "Nowy, szafka chcesz?" 
        Chciałem. "Bierz siódemka - 
        poradził brygadzista. - Siódemka 
        wolny. Dobry numer - dobre 
        szczęście".
          Zadziwiająco serdeczny - 
        myślałem odwieszając płaszcz do 
        szafki. Dobrze im się tu żyje, 
        wśród tego zapachu przypalonego 






        cukru, są wypasieni i życzliwi. 
        Nisupin zwalisty, ramiona jak u 
        zapaśnika, a i Biezzubowowi siły 
        nie brak, tyle, że w tym jednym 
        jego oczku iskrzy się chłopska 
        przebiegłość, mruga nim 
        nieufnie. Zamknąłem szafkę na 
        klucz. Jednooki zbliżył się i 
        zapytał:
          - Inwalida?
          Widziałem, jak przygląda mi 
        się podejrzliwie bladoniebieskim 
        okiem.
          - Ręce i nogi całe, po 
        kontroli - odparłem.
          - A dlaczego nie na froncie? - 
        spytał.
          - Polak - powiedziałem po 
        prostu i poczułem się inwalidą, 
        podwójnie, potrójnie, bo także 
        niepełnowartościowym w swojej 
        niedopolskiej polskości. Wydało 
        mi się, że dla Biezzubowa moje 
        wyjaśnienie było wystarczające.
          - A moi chłopcy na froncie - 
        powiedział. Mówił chyba po to, 
        żeby mnie upokorzyć. Niby taki 
        prymitywny, a przecież odgadywał 
        dużo. - Młodszy czołgiem zasuwa, 
        tak, a starszy nie taki głupi, 
        dygnitarz, do sztabu się wspiął, 
        na pułkownika awansował. - 
        Prześwidrował mnie domyślnie 
        zdrowym okiem: - Zazdrościsz?
          - MOżna pozazdrościć - 
        przyznałem i jemu to sprawiło 
        przyjemność, a ja poczułem ulgę.
          - Spiskujecie? - zawołała 
        ostro Wiera Antonowna. - Młody 
        człowiek gotów? To proszę całą 
        klasę robotniczą za mną, do 
        piwnicy, wytaczać beczki.
          Tu będziemy się obławiać, 
        pomyślałem, kiedy znalazłem się 
        w półmroku pachnącym pleśnią i 
        starym winem. Rozglądałem się 
        dokoła, starając się zgadnąć, 
        gdzie ukrywa się tajemnica tego 
        miejsca.
          Wiera Antonowna podeszła do 
        stojącej sztorcem beczki i 
        uniosła pokrywę. Zanurzywszy 
        rękę wydobyła grudkę 
        sprasowanych rodzynków. Żując 
        komenderowała:






          - Dalej, dziatki, weźcie się 
        do beczek! Niech chłopak 
        zobaczy, jak się u nas pracuje.
          Pokazywała, które beczki 
        należy wytoczyć na dziedziniec. 
        Ta! Nie ta, fujaro, tamta! 
        Przygadywała: Ach, mężczyźNi, 
        mężczyźNi. Poganiała: szybciej - 
        śpicie czy co? Do mnie mówiła: A 
        ty co? Do kobiet, elegancie, toś 
        pewno zręczniejszy. A mnie fala 
        krwi napływała na policzki.
          Wytrwać i doczekać się 
        świętego misterium, myślałem. 
        Dać radę beczkom, to teraz 
        najważniejsze. Powoli 
        przyzwyczaiłem się do ich 
        wzdętych brzuchów. Są uległe, 
        tylko trzeba się do nich 
        sprytnie brać. Brzuch stawia 
        opór, ciągnie beczkę w dół, 
        kiedy ją chcesz przetoczyć po 
        kancie, ale też można się tym 
        brzuszyskiem posłużyć, beczka 
        wcale nie jest nieruchawym 
        grubasem, przy całej swojej 
        otyłości ma zamiłowania 
        akrobatyczne, byle tylko 
        odnaleźć środek ciężkości. Jakoś 
        to idzie. Wszystko jest łatwe 
        dla zdolnego aktora, myślałem, 
        przypomnij sobie, że kiedyś nim 
        byłeś, to jest tylko rola, 
        powiedzmy, że nie jesteś dzisiaj 
        rozgrymaszonym księciem duńskim, 
        wyjątkowo nie, dzisiaj jesteś 
        mistrzem toczenia beczek. Zrób 
        to, wystarczy się wcielić. 
        Brakło sił, jeszcze niedawno te 
        ataki malarii, chinina w 
        opakowaniu z kawałków 
        "Izwiestii", dygotałeś okryty 
        kołdrą, płaszczem i jeszcze 
        kołdrą Leny, którą narzucała na 
        ciebie wychodząc do szkoły, dwa 
        tygodnie malarii wytrzęsło siły, 
        a dzisiaj jesteś do tego na 
        czczo. W ramionach rwało, to na 
        ich wiązadła spadał największy 
        ciężar. Wiera Antonowna jednak 
        pochwaliła:
          - Ty, Bergen, uwijasz się koło 
        beczki, jak koło panny.
          Zaraz wróciła do swojego 
        ironicznego tonu:






          - Nie wierć tak kuprem. 
        Myślisz, że to tango?
          Wytrwać. Poszliśmy z Nisupinem 
        po nowy ładunek beczek w głąb 
        piwnicy. Kiedy mijaliśmy tę z 
        rodzynkami, Nisupin wyrzucił 
        spod szerokich rękawów bluzy, 
        rękę, błyskawicznie niby 
        jaszczurka jęzor, i po chwili 
        już zaciskał w garści sporą 
        grudkę. Wśliznęła się do 
        obszernych kieszeni bluzy. (Ach, 
        to on tak specjalnie ubrany, w 
        tym właśnie celu, wszystko 
        obmyślone - zrozumiałem). 
        Następnym razem, ja, obiecałem 
        sobie. W powrotnej drodze.
          Wytoczyliśmy z gromady beczek 
        ogromną, sięgającą mi po pierś. 
        Zaraz miniemy rodzynki. 
        Kierowniczka nie patrzy, 
        zapisuje coś w notesiku. Szykuj 
        się. Mieć kaftan z szerokimi 
        kieszeniami. Uwaga, blisko. 
        Teraz! Notatnik klapnął. Wiera 
        Antonowna uniosła głowę. 
        Odetchnąłem głęboko, 
        rozczapierzyłem zmęczone dłonie 
        na beczce. W sercu boleśnie 
        tłukło. Wstęp wzbroniony, 
        pomyślałem, trzeba przejść przez 
        nowicjat.
          - Pchaj, pchaj - warknął 
        Nisupin. - Ja za ciebie pchać 
        nie będę.
          Podtoczyliśmy beczkę do 
        schodów. Z góry wpadał do 
        piwnicy strumień białego 
        światła. Staliśmy przyglądając 
        się apatycznie drobinom kurzu 
        tańczącym w jasności nad 
        schodami. Usłyszałem głos 
        kierowniczki:
          - Czego filozofujecie?
          Nisupin głośno sapał:
          - Daj zaczerpnąć tchu, Wiero 
        Antonowno.
          Ona zaatakowała:
          - Ładny z ciebie mężczyzna, 
        Nisupin. Baba - nie mężczyzna.
          Mordwin odpowiedział 
        flegmatycznie:
          - Ty, Wiero Antonowno, wciąż 
        jedno i to samo: mężczyzna i 
        mężczyzna. Mężczyzna to co, nie 






        musi odpocząć?
          - Nie musi! - upierała się. - 
        Popatrz, nasz nowy, Bergen, ten 
        jest niestrudzony. Bierzcie 
        przykład.
          Oddychałem ciężko. Wrabia 
        mnie, pomyślałem, będą mnie 
        nienawidzić. Czułem pustkę w 
        brzuchu i bolesne rwanie w 
        ramionach. Wrabia mnie, ścierwo 
        wściekłe. Słuchałem, jak 
        Biezzubow oponował:
          - I co, że niestrudzony? On 
        młody, jeszcze niestarty, nie 
        dziwota. Takiemu miejsce nie tu, 
        a tam gdzie ołowiany deszcz 
        leje. (Przyczepił się, 
        psiakrew!) Weź moich dwóch - 
        mówił jednooki ze wzrastającą 
        satysfakcją. - Byliby tu z nami, 
        toby twoje niewieście wymagania 
        potrafili zaspokoić. - Mrugnął 
        bladoniebieskim okiem w stronę 
        Nisupina. - A od nas czego 
        żądać, Wiero Antonowno, my 
        czwarty gatunek, nam by tylko 
        dobrze zjeść i na piecu poleżeć.
          Prychnęła z pogardą:
          - MężczyźNi! Same odpady. Mój 
        mąż, krasnodarski partyzant, 
        Niemcy za jego głowę cenę 
        wyznaczyli. Tak! A wy przy 
        głupiej beczce sapiecie.
          Odwróciła się i drobnym 
        kroczkiem przebiegła w górę po 
        schodach do wyjścia. Biezzubow 
        krzyknął za nią: - Przecież 
        powiadam! Dwóch mam... - Ale 
        widząc, że kierowniczka znikła, 
        przyskoczył wraz z Nisupinem do 
        beczki z rodzynkami. UPychali 
        pośPiesznie szerokie kieszenie, 
        podczas gdy Biezzubow 
        przygadywał:
          - Dwóch ich u mnie, 
        powiadam... co za baba, każdego 
        chłopa zniszczy... Spokojniej mu 
        tam w krasnodarskiej partyzantce 
        niż z nią w jednej chałupie... 
        jedna wielka eksploatacja 
        męskiej klasy pracującej...
          Przyglądałem się ich 
        pospiesznej działalności, jakbym 
        zapomniał, po co tu jestem. 
        Myślałem przez chwilę o mężu 






        Wiery Antonowny. Kaftan z 
        szerokimi kieszeniami, musisz 
        się o to postarać. Ile już tego 
        naładowali! Naprzód, twoja 
        kolej. Powlokłem się w stronę 
        beczki, wyciągnąłem rękę.
          - Koniec przerwy!
          To była ona. Stała na progu 
        piwnicy, światło tańczyło na jej 
        prawym policzku: jego bladość 
        ożywiona była przez leciutki 
        rumieniec. Zaraz krzyknie: precz 
        z pracy! Stoję, czekam. 
        Krzyknie: ja was pod sąd - pod 
        ścianę - dziesięć lat lagru! 
        Siwieję w baraku. Kawałkiem 
        cienkiej blachy przecinam sobie 
        żyły. Wystawię wszystkich do 
        wiatru, psia ich. Gorąco. 
        Otworzyłem ściśniętą dłoń: była 
        pusta. Nie, nie widziała, 
        pomyślałem, na szczęście nie 
        zdążyłem nic wziąć.
          - Weźmy się do beczek - 
        wychrypiałem. To była tylko 
        sypka - myślałem, nic więcej, 
        sypka, zdarza się. Wygrzebałem 
        to słowo z tajemnego skarbca 
        pamięci, z najgłębszych 
        piwnicznych pokładów. A jednak 
        musiało kiedyś być jakieś inne 
        wcielenie, tymczasowe, po którym 
        odzyskałem swoją prawdziwą 
        osobowość, to kim jestem teraz, 
        to do czego byłem przeznaczony, 
        osobowość nędzarza polującego 
        na grudkę rodzynków.
          Po pracy Wiera Antonowna 
        powiedziała mi, że jestem trochę 
        za chudy. To było w tym 
        laboratorium, w którym 
        analizowała surowiec na 
        zawartość cukru i obliczała 
        przypuszczalną ilość alkoholu. 
        Blondyna naładowała koszyk 
        drewnianymi szczapami, zarzuciła 
        na nie brudny sweter i 
        chichocząc spłynęła. Byliśmy we 
        dwoje: ona - osoba w sam raz, z 
        tymi lśniącymi gorączką oczyma, 
        i ja - ktoś za chudy. 
        Wytłumaczyłem jej, że jestem po 
        malarii.
          - Na schodach o mało cię 
        beczka nie przygniotła - 






        przypomniała.
          Znowu zrobiło mi się gorąco: 
        pamiętam, odjęLi nagle dłonie od 
        beczki, jednooki i przygłuchy, 
        obaj naraz, i znalazłem się z 
        nią sam na sam, spychała mnie w 
        dół gniotąc klatkę piersiową. 
        Wytrzymałem, skląłem ich i 
        łaskawie podparli beczkę.
          - Nie zrobili chyba tego 
        specjalnie? - zastanawiałem się.
          - MOże chcieli cię wypróbować?
          - Nie robi się takich rzeczy. 
        - Byłem zmęczony, nie chciało mi 
        się dawać upustu złości. - 
        Między robotnikami - nie powinno 
        się... Czterysta trzynaście kilo 
        netto.
          - Jednak wytrzymałeś - 
        powiedziała patrząc na mnie z 
        uśmiechem.
          - Chodziło o życie.
          - ZUch. Zuch chłopak - 
        chwaliła. Łączyła teraz uznanie 
        z krytycznym spojrzeniem. - Ale 
        przytyć trzeba.
          - Mam nadzieję, że mi się 
        tutaj uda.
          Nędzny spryciarzu, pomyślałem, 
        wykombinuj coś lepszego.
          - Nie rób sobie za dużo 
        nadziei - obcięła mnie. - 
        Bierzesz się do beczek jak do 
        panien.
          Jakoś opanowałem pełne 
        rezygnacji westchnienie. 
        Spytałem:
          - Czy mogłaby mnie pani 
        poczęstować rodzynkami?
          - Rodzynkami! - Było widoczne, 
        że ją oburzyłem. - Co ty sobie 
        myślisz? Że ja rozrzucam na prawo 
        i lewo państwowe rodzynki? 
        Jesteś bezczelny, młody 
        człowieku.
          Przypomniałem sobie, że 
        wyjadała je wprost z beczki. No 
        tak, jej wolno, to ktoś lepszy, 
        bądź pewny, że ona jest o tym 
        przekonana. Sprawić sobie kaftan 
        z kieszeniami, pomyślałem. Ona 
        spytała zniżając głos:
          - Przyznaj się: ileś ściągnął?
          - Nic. (Powiedz: nie zdążyłem, 
        nie udało się).






          - Naprawdę? Zaraz się 
        przekonamy.
          Podeszła do mnie tak blisko, 
        że poczułem zapach perfum i 
        tylko ten. Obmacała mi kieszenie 
        od spodni, zacisnęła kościste 
        palce na moich udach.
          - Zgadza się - powiedziała 
        odrywając dłonie. - Nie wziąłeś 
        nic.
          Przez chwilę stała 
        wyprostowana, z wysuniętą małą 
        główką, świszcząc oddechem. 
        Gruźlica, pomyślałem 
        przyglądając się jej oczom, 
        wokół fioletowych tęczówek 
        lśniły białka pulsujące nitkami 
        czerwieni. Odwróciła się 
        raptownie i podeszła do szafki. 
        Rzuciła mi stamtąd grudkę 
        rodzynków.
          - Masz!... MOże z ciebie 
        będzie pociecha.
          Nagle zawołała, jakby ją coś 
        rozwśCieczyło:
          - Zmykaj już! Zmykaj wreszcie!
          Wracałem do domu z grudą 
        rodzynków w kieszeni. Strażnicy 
        w dyżurce spojrzeli po sobie, 
        kiedy przechodziłem, jednonogi 
        młody Tadżyk wyciągnął w moją 
        stronę rękę, żeby mnie obmacać, 
        ale jego koleżanka, barczysta 
        baba w fufajce, z szerokim 
        brezentowym pasem strażackim, 
        upomniała go:
          - Zostaw, on od Wiery 
        Antonowny.
          Należałem już do 
        uprzywilejowanych. Dobrą mam 
        robotę. Czułem znużenie w całym 
        ciele. A jednak dobra robota. 
        Wlokłem się powoli do kibitki. 
        Gliniasta ulica wysychała po 
        roztopach. Wkrótce zapadnie 
        zmierzch. Trzeba postarać się o 
        butelkę z knotem i trochę nafty, 
        pomyślałem. Lena zostawiła 
        obiad. Zjem go i zwalę się na 
        pryczę. Jak kłoda. Nie ma mnie 
        dla żywych - do porannego 
        gwizdka.
          Pchnąłem drzwi kibitki i 
        usłyszałem najpierw furkot, jak 
        gdyby duży ptak zrywał się do 






        lotu, a potem coś stuknęło o 
        podłogę. Stała przede mną 
        wystraszona Lena.
          - Jesteś nareszcie - 
        powiedziała.
          Schyliłem się i podniosłem z 
        podłogi książkę. Tom 
        encyklopedii rosyjskiej z końca 
        XIX wieku, dodatek do "Niwy", 
        litera "M". Jęknąłem prostując 
        się, "starość, kości łamie" - i 
        wtedy zobaczyłem moją izdebkę. 
        Ściany były białe, pachniały nie 
        obeschłym jeszcze wapnem. Polepa 
        lśniła wilgocią. Prycza 
        przemyta, deski odzyskały 
        różowość. Mój lniany ręcznik, 
        który odchodząc rzuciłem na 
        pryczę, wisiał na gwoździu. 
        Drewniana półka pokryta była 
        zabłąkanym numerem "Taszkienckiej 
        Prawdy". Obok torebki z 
        proszkiem do zębów stała na 
        półce puszka po amerykańskich 
        konserwach z wetkniętymi w nią 
        baziami.
          - Czary - powiedziałem 
        siadając na pryczy. - Odmieniłaś 
        kibitkę.
          Lena oparła się leniwym ruchem 
        o framugę drzwi. Dłonią 
        podtrzymała opadające na ramiona 
        włosy. Oglądałem ją ze 
        zdziwieniem od stóp do głów, 
        możliwe, że naprawdę widziałem 
        ją po raz pierwszy. Jak gdyby 
        pozowała do zdjęcia, pomyślałem 
        zatrzymawszy wzrok na wypukłości 
        lekko wypiętego biodra. Łagodny 
        owal kobiecego biodra. Pozuje. 
        Kokietuje mnie - ale czy ma 
        świadomość, że jest w tej 
        postawie zalotność? Dziewczyny 
        robią tyle rzeczy intuicyjnie. 
        Te obcisłe bryczesy, 
        rozleniwienie w przechyleniu 
        ciężaru ciała na jedną nogę,  
        jedno biodro. Wyzwanie: widzisz, 
        mam inne biodro niż ty, 
        zbieraliśmy buraki cukrowe 
        razem, ale przyjrzyj się, jestem 
        kobietą. Spytałem:
          - Jadłaś?
          - Nie - odpowiedziała z 
        uśmiechem.






          Zdziwiłem się.
          - Czekałaś na mnie?
          - No pewnie. Jak sobie 
        wyobrażasz? U nas w domu zawsze 
        czekano z kolacją na ojca. - 
        Wciąż opierała się o framugę 
        drzwi i podpierała głowę dłonią. 
        - Zawsze chciałam wiedzieć, jak 
        się czuje kobieta czekająca na 
        powrót męża z pracy. Teraz chyba 
        już wiem.
          Powiedziała to i znowu się 
        uśmiechnęła. Zdumiały mnie nie 
        jej słowa, ale to, że ten 
        uśmiech był miękki i łagodny. 
        Powiedziałem, żeby cokolwiek 
        powiedzieć:
          - To teraz już wiesz.
          - Wiem. I bardzo mi ich żal. 
        Przeżywają pewnie dużo strachu.
          Osunąłem się na pryczę. 
        Spytałem domyślnie:
          - Zmęczyłaś się?
          - Trochę.
          - Ja też. Ramiona mnie bolą.
          - Zaraz dostaniesz jeść. 
        Aczil_apa jest morowa, 
        plotkowałyśmy sobie na migi. A 
        ta mała pilnowała ognia. Dała mi 
        sagan i kundżutny olej, żebym 
        mogła usmażyć kartofle. Powinny 
        być jeszcze gorące...
          - Konam z głodu.
          - Przyjemność dla kucharki. Ja 
        zresztą też.
          Długo nie wracała. 
        Zaniepokoiłem się. Może trzeba 
        jej w czymś pomóc? Wyszedłem na 
        podwórze i zobaczyłem poprzez 
        mrok, że Lena siedzi na ziemi ze 
        zwieszoną głową. Zawołałem ją, 
        ale nie odezwała się. Siedziała 
        chmurna, zawzięta, surowa. Jak 
        dawniej. Czy ją czymś obraziłem? 
        A jednak, pomyślałem, oczy ma 
        inne, coś się w nich zmieniło, 
        może to wiosna, pęcznienie 
        drzew, bazie, parująca ziemia - 
        zmieniło się i nie ma na to 
        rady: miała śliczne, z lekka 
        skośne oczy, takie jak ta 
        uśmiechnięta Japonka na zdjęciu, 
        które mi pokazała.
          - Potknęłam się - wykrztusiła.
          Teraz dostrzegłem w ciemności 






        wywrócony sagan, a obok utytłane 
        w glinie kartofle. Ślina 
        napłynęła mi do ust - kretynka, 
        zmarnować takie wspaniałe 
        żarcie - ale opanuj się, stało 
        się, trudno. Siedzi i czeka z 
        rezygnacją na mój wybuch. 
        Milczę.
          Podeszła mała Nisso i zaczęła 
        spokojnie zbierać z ziemi 
        kartofle na tackę. Oczyszczą je 
        sobie i zjedzą. My z naszej 
        zafajdanej Europy!... Podałem 
        Lenie rękę.
          - Wstań, przeziębisz się.
          Chciałem być swobodny, 
        beztroski, ale przygnębienia nie 
        udało się ukryć. Poszła do 
        kibitki z pochyloną głową. 
        Odzyskała trochę humor, kiedy 
        jeszcze raz przyjrzała się 
        swojej pracy. Mimo to westchnęła 
        nade mną.
          - Biedny jesteś, Bożek. 
        Przydałoby ci się trochę 
        światła.
          - Skombinuję sobie. Jesteś 
        głodna?
          - Już nie.
          Wyjąłem z kieszeni grudkę 
        rodzynków.
          - Popatrz, co mam. Podjemy 
        sobie.
          Tym razem wyszło zupełnie 
        ciepło. Wzięła podaną sobie 
        grudkę i wgryzła się w nią 
        łapczywie.
          - To warte jest menażek 
        Zygmunta - powiedziała z 
        uśmiechem. - Czuję się, jakbym 
        jadła irysy Stollwerka we 
        Lwowie. Odprowdzisz mnie? - 
        spytała oblizując palce.
          - Kawałek.
          Na ulicy wziąłem ją pod rękę i 
        rozczuliło mnie to, że była taka 
        szczupła i wiotka. Słaba, 
        niedożywiona dziewczyna, a 
        przecież z bieleniem kibitki 
        gracko się uwinęła. Podeszliśmy 
        do staromiejskiego rynku, gdzie 
        pośród ruin meczetu i 
        jednopiętrowych, chylących się 
        płaskich domków, jarzyły się 
        żarówki nad namiotami wędrownego 






        cyrku. Dwie prostytutki 
        spacerowały w tłumie uzbeckich 
        chłopaków trzymając się za ręce 
        i chichocząc. Żarówki, pomyślało 
        mi się, światło - jest głodno, 
        ale nie ma zaciemnienia - tutaj 
        meserszmit nie doleci. Nie 
        podzieliłem się tą refleksją z 
        Leną, bo nie chciałem być 
        banalny. Powiedziałem za to:
          - Natałka na pewno ci zostawi 
        trochę chleba.
          - Właśnie, że nie. Kazałam jej 
        zjeść moją porcję. Przecież 
        liczyłam na to, że czymś mnie 
        poczęstujesz. - Uśmiechnęła się 
        porozumiewawczo. Potem 
        westchnęła: - Boże, a teraz 
        opowiadać o tym wszystkim Natce, 
        wysłuchiwać uwag dziewcząt, 
        wszystko jak co wieczór - chleb 
        i fizyka, metodyka nauczania, 
        darwinizm, konstytucja, i znowu 
        chleb.
          - Nie chce ci się wracać do 
        bursy?
          - MOżesz się domyślić.
          Chce się przespać ze mną - 
        zrozumiałem. Przyglądałem się 
        jej, serce mi trochę waliło, 
        trzeba to jakoś ułatwić, nie 
        wiem jak. MOja pierwsza 
        dziewczyna. Nie jest najgorsza 
        na taką okazję. Owal jej biodra, 
        kiedy się oparła o framugę 
        drzwi... Odetchnąłem głęboko.
          - To chodź do mnie - 
        powiedziałem możliwie obojętnie.
          - Co ty?
          - Chodź - namawiałem. - 
        Prześpisz się ze mną. Zła 
        propozycja?
          Przyłożyła palec do skroni, 
        jakby się właśnie nad tym 
        zastanawiała.
          - Zła - orzekła. - Twardo i 
        pluskwy.
          - Nie dasz się namówić? - 
        nalegałem.
          - Musiałbyś zmienić pokój. - 
        Zdumiewała mnie zuchwałość jej 
        słów. A ja starałem się być tak 
        ostrożny! Musiała z niejednego 
        pieca chleb jeść. Pomyślałby 
        ktoś: niewiniątko, ucieleśnienie 






        dziewiczości. Rozważa to 
        wszystko  rzeczowo, jak sprawę 
        bez szczególnego znaczenia. - 
        Wracaj do swojej kibitki, Bożek 
        - mówiła. - Trafię do domu sama.
          Uśmiechnęła się do mnie na 
        pożegnanie i przeskoczyła przez 
        aryk. Po chwili zniknęła w 
        morcznym zaułku.
        
          3
        
          Minęło kilka dni, zanim znowu 
        się pojawiła. Pewnego wieczora 
        zastałem ją w swojej izdebce 
        obok sterty książek.
          - Przepraszam cię, Bożek - 
        usprawiedliwiała się - ale gdzie 
        ja mam się z tym podziać?
          Miała na sobie białą, świeżo 
        odprasowaną bluzkę. Jej 
        ciemnobrązowe włosy, zwykle 
        rozpuszczone, były starannie 
        uczesane, na czole z grzywką, a 
        na kark opadały lokami. 
        Zauważyłem też, że miała 
        przyczesane brwi. Gdzie ja coś 
        takiego ostatni raz widziałem? 
        Jakaś dziewczyna na plaży w 
        Świdrze. W innej epoce. 
        Leżeliśmy na piasku, nad nami 
        sunął srebrny samolot i ja 
        chciałem, żeby była wojna.
          - Ładnie się uczesałaś - 
        odezwałem się i poczułem się 
        niezręcznie.
          Spytała:
          - Czy nie masz igły z nitką? 
        Muszę sobie zaszyć sandałek.
          Usiadła na pryczy i zdjęła 
        sandałek. Założywszy nogę na 
        nogę, oglądała go zatroskana. 
        Przypominała znowu tę oschłą, 
        nieugiętą Lenę ze wspólnej 
        sypialni w bursie. Naraz rysy 
        jej twarzy zmiękły: - Ach, czort 
        z nimi - mruknęła. Niezręcznie 
        usiłowała założyć zdeformowany 
        sandałek. Przylgnąłem 
        spojrzeniem do jej stopy. Nie 
        potrafiłem sobie uświadomić, co 
        mnie tak wzruszało: porwany 
        sandałek, bezradność dziewczyny, 
        czy też to, że miała 
        przybrudzoną piętę.






          - Przyglądasz się moim palcom? 
        - zapytała spojrzawszy na mnie 
        zakłopotana. - To u nas 
        rodzinne.
          Teraz zauważyłem, że dwa 
        środkowe palce u jej nóg były 
        zrośnięte płetwą. Ukląkłem, żeby 
        się lepiej przyjrzeć. Ogarnęło 
        mnie roztkliwienie, chciałem 
        schować w dłoniach tę słabą, 
        śmiesznie przybrudzoną stopę. 
        Było w tym zbliżeniu coś 
        nieprzyzwoitego, palce z błoną 
        dziewiczą, skojarzyło mi się 
        nagle, dotknąłem "płetwy" i 
        poczułem wzrastające pożądanie.
          - Chcesz się czegoś napić? - 
        zapytałem wciąż jeszcze klęcząc.
          - A masz? - ożywiła się.
          Wyciągnąłem z kieszeni 
        płaszcza butelkę z xeresem i 
        nalałem trochę do kubka.
          - Lepiej sprzedać - zauważyła.
          - Pierwsze koty za płoty - na 
        to ja. Zrobiłem wielkopański 
        gest. - Trzeba oblać.
          - No to za twoje - powiedziała 
        z uśmiechem widząc, że 
        przytknąłem szyjkę butelki do 
        warg.
          - Za nasze.
          - Tylko uważaj, Bożek, nie daj 
        się w to wciągnąć.
          - Bądź spokojna. MNie się 
        nałogi nie czepiają.
          Wypiliśmy. Ona zrobiła to 
        chciwie i wtedy zrozumiałem: 
        kalorie! Podałem jej rodzynki.
          - Zagryź.
          - Nie chcę cię objadać.
          - Zagryź, ten xeres jest dosyć 
        mocny.
          - Chyba tak, gorąco mi się 
        zrobiło - powiedziała kładąc 
        dłoń na brzuchu. - Przyjemnie - 
        dodała.
          Odprowadzałem ją do bursy 
        trzymając za rękę, bo kręciło 
        się jej trochę w głowie. 
        Kilkakrotnie przystawała, żeby 
        poprawić zsuwający się sandałek. 
        To ją zniechęciło do spaceru.
          - Pójdę sama. Sprawiam ci 
        tylko kłopot.
          Przypomniałem sobie coś.






          - Zarobiłem dziś trochę grosza 
        - powiedziałem. - Całkiem 
        legalnie, słowo daję. 
        Przyjechali do nas z jakiejś 
        wielkiej instytucji po wino i 
        Wiera Antonowna przekonała ich, 
        że trzeba oddzielnie zapłacić za 
        ładowanie. - Wyciągnąłem kilka 
        papierków z kieszeni. - Nie 
        wierzysz? Popatrz. Widziałem w 
        naszym fabrycznym sklepie białe 
        buciki ze świńskiej skóry. 
        Wyglądają całkiem miło. Mógłbym 
        ci je zafundować, są niedrogie.
          - Ani się waż!
          - Poczekaj, nie krzycz! MOgę 
        ci na nie pożyczyć. Zwrócisz mi.
          Te białe trzewiki wyglądały 
        rzeczywiście niebrzydko, ale 
        mocne raczej nie były. Lena 
        sznurowała je z widocznym 
        zażenowaniem. Sprzedawca Uzbek 
        przyglądał się łakomie jej 
        opalonej łydce. W drugim kącie 
        sklepu Fienia szoferka i 
        strażniczka Masza szeptały sobie 
        coś na ucho. Biorą nas za 
        kochanków, pomyślałem, i czułem, 
        że mnie to cieszy. Lena była 
        zarumieniona, kiedy skończyła 
        sznurowanie. Pociągnęła mnie za 
        rękę.
          - Chodźmy już, Bożek, fatalnie 
        się tu czuję. - Na ulicy 
        nastąpiło wyjaśnienie: - Bóg 
        wie, za kogo nas biorą.
          Jutro pójdą plotki po całej 
        fabryce. Widziano nas już raz ze 
        sobą, Niura rozpowiada to 
        chichocząc, a przede wszystkim 
        ten brygadzista Tadżyk, on nas 
        pierwszy zauważył.
          Znowu szliśmy ulicą 
        Pendżikient wśród lepianek i 
        straganów, minęliśmy rozjarzoną 
        budę cyrku, przed którym 
        spacerowały znajome prostytutki, 
        i weszliśmy w otuloną w 
        ciemności ulicę Kosz_Chauz. Ale 
        już się rozjaśniało, bo brzeżek 
        księżyca wyłaził spoza 
        piętnastowiecznych murów 
        Registanu i muskał srebrem dachy 
        lepianek.
          - Możliwe, że wkrótce będę 






        zamożny - opowiadałem. - Nasza 
        kierowniczka ma na mnie chrapkę. 
        Lederkremer mi zazdrości i 
        liczy, że o swoich nie zapomnę. 
        Ona, powiada, nasypie ci pełną 
        kieszeń pieniędzy. Co ty na to?
          - Korzystaj z okazji. - 
        Zabrzmiało to beznamiętnie.
          - Nie myśl, że ona jest 
        odstręczająca - broniłem się. - 
        Przeciwnie, ma dużo powabu.
          - Tym lepiej. I lubi zielone 
        jabłka.
          - A ty takich nie lubisz, 
        pomyślałem, tobie potrzebny jest 
        doświadczony amant.
          - Kobieta jak kobieta - 
        usiłowałem jej wtłoczyć w głowę. 
        Powinienem jej był powiedzieć, 
        że chciałbym mieć na noc 
        kobietę, po prostu to, ale nie 
        śmiałem. - To, że ona mi stworzy 
        dodatkowe możliwości - mówiłem - 
        no cóż, dla ciebie i Naty to 
        nawet lepiej.
          - Dla mnie i dla Naty? - Nie 
        od razu zrozumiała. - Ach, Bóg 
        zapłać za dobre serce. Nie sto 
        rubli, a stu przyjaciół, jak 
        mówią Rosjanie.
          - Nie myśl, że ja o tobie nie 
        pamiętam. - Zacząłem z innej 
        beczki. - Myśli się i o tobie. 
        Muszę ci coś powiedzieć. Nasz 
        brygadzista, bogaty Tadżyk, on 
        cię ze mną widział, jest 
        zachwycony... Setki 
        komplementów...
          - Jesteś miły, Bożek.
          - Prosił, żeby cię spytać, czy 
        nie zechciałabyś... No, on chce 
        żebyś z nim żyła...
          Przystanęła, jakby wrosła w 
        ziemię. Ja dalej mówiłem:
          - Obiecał, że wynajmie ci 
        kibitkę, dla ciebie i dla 
        siostry. Da ci dwa tysiące rubli 
        miesięcznie i ubierze od stóp do 
        głów. - Parodiowałem 
        brygadzistę: - Wino dajemy, 
        pilaw dajemy, kisz_misz, baran 
        pieczony i piękny_piękny 
        sarafan. BęDzie cię odwiedzał co 
        trzecią noc.
          - Tak rzadko?






          - On już ma dwie żony i musi 
        je także odwiedzać.
          - Rozumiem. - Chwilę wydawało 
        się, że rozważa wszystkie za i 
        przeciw tej propozycji. Potem 
        odezwała się: - Bożek, czy ty 
        wiesz, co to jest moralność?
          - Nie - odpowiedziałem ze 
        złością.
          Westchnęła:
          - A wstręt fizyczny?
          - Tak, to już raczej to. Ale 
        możesz przymknąć oczy i zaciąć 
        usta.
          - Po co?
          - Żeby nie chodzić bez butów - 
        mówiłem gniewnie. - Żeby mieć 
        dach nad głową i dwa tysiące 
        rubli. O żadnej innej moralności 
        nie słyszałem.
          Lena przyklękła na jedno 
        kolano i zaczęła majstrować przy 
        trzewikach.
          - Bożek - poskarżyła się - 
        chyba się te buty rozwalają.
          Usiedliśmy na przyzbie pod 
        pochylonym uzbeckim domem. 
        Księżyc wypełzł na niebo już 
        cały i posrebrzał spochmurniałą 
        twarz Leny. Zapytała:
          - Bożek, czy pamiętasz od 
        czego zaczęła się nasza 
        znajomość?
          - Chyba tak. Gotowałyście na 
        podwórzu pszenicę, a my z 
        Zygmuntem przyglądaliśmy się. 
        Wtedy ty zaproponowałaś, że 
        pożyczysz nam trochę, żebyśmy i my 
        mogli sobie ugotować.
          - Nie, to było późNiej, kiedy 
        już nie miałam warkoczy. Ale 
        wtedy kiedy jeszcze miałam 
        warkocze, pamiętasz, jak było? 
        Szliśmy do kołchozu całą gromadą. 
        Przed jakąś czaj_chaną 
        sprzedawano arbuzy, a myśmy były 
        bez grosza. Pić się chciało, 
        pamiętasz, upał był, wyście 
        sobie kupili arbuza i wtedy ja 
        do ciebie podeszłam i zapytałam, 
        czy nie pożyczysz mi dwudziestu 
        rubli.
          - A ja odmówiłem.
          - Tak, odmówiłeś. Podeszłam do 
        ciebie, a nie do Zygmunta, boś 






        mi się wydał bardziej ludzki.
          - Ale ci odmówiłem. I 
        pomyślałaś sobie, że jestem 
        kawał drania.
          - Nie tak, Bożek. Pomyślałam 
        sobie, żeś postanowił być kawał 
        drania. Że masz po temu swoje 
        powody, ale nie wiem, czy ci 
        się to uda.
          - Mam nadzieję, że mi się uda. 
        Nie wiem, czy pamiętasz, że 
        zaraz potem odbyliśmy z 
        Zygmuntem małą naradę i Zygmunt 
        zaproponował ci w naszym imieniu 
        pożyczkę.
          - Ale ja już nie chciałam nic 
        wziąć.
          - Bo jesteś strasznie 
        zawzięta.
          - Jestem.
          - Zygmunt mówił mi wczoraj, 
        żebym się ciebie strzegł.
          - Naprawdę?
          - Uważaj, powiedział, to 
        żmija.
          - Nie wydawała się tym 
        zmartwiona.
          - Wiesz dobrze dlaczego - 
        powiedziała.
          - Przedtem mówił, że jesteś 
        złota dziewczyna. Złota - 
        powtórzyłem. - Pokaż ten bucik - 
        powiedziałem nagle.
          Podniosła ku mnie nogę. 
        Stuknąłem palcem w obcas.
          - Papier... Daliśmy się 
        nabrać. Mam nadzieję, że 
        doczłapiesz w nich do bursy. - 
        Czułem biodrem wiotkość i ciepło 
        jej ciała.
          - Bożek - odezwała się 
        nieśmiało. - Bożek, powiedz 
        prawdę. Czy on ci coś obiecał?
          - Kto?
          - Ten brygadzista. Za 
        załatwienie ze mną.
          Mruknąłem:
          - A jak ty sobie wyobrażasz?
          - Dziękuję za szczerość.
          - Ale nie myślałem tego brać.
          Zerwała się.
          - Poczekaj! - zawołałem bliski 
        rozpaczy. - Nie odchodź! Jak 
        mogłem ci tego nie 
        powtórzyć? Przecież musiałem!






          - MUsiałeś! - drżała z gniewu. 
        - Wcale nie musiałeś!
          - MOże na to czekałaś? - 
        tłumaczyłem. - Skąd mogłem 
        wiedzieć?
          Znów usiadła. Długo 
        milczeliśmy. Potem nastąpiło 
        pytanie:
          - I nic by ci nie było żal, 
        gdybym się zgodziła? Ja - z takim 
        - jak on się tam nazywa...?
          Powiedziałbym sobie, że jesteś 
        kurwą jak wszystkie inne, 
        pomyślałem. Pogardzałbym tobą i 
        sobą, że ci to świństwo 
        ułatwiłem. Ale miałabyś pełny 
        brzuch, kupę kołder, 
        gospodarstwo, placki, rodzynki i 
        wino dla gości. I dwuznaczny 
        uśmiech, dojrzałość w oczach, 
        wiedzę o swoim kobiecym 
        powołaniu.
          - Boże, i jak żal - nie mogłem 
        opanować westchnienia. - Kiedy 
        mnie o to pytał, miałem ochotę 
        zdzielić go po mordzie.
          - Wystarczyło go wyśmiać.
          W tej samej chwili 
        zrozumiałem, że chcę ją 
        pocałować. Przyglądałem się 
        łakomie jej wargom. Przyglądałem 
        się wzniesieniu piersi pod 
        bluzką. Przebiegł mnie lekki 
        dreszcz, zupełnie jakby się 
        zbliżał atak malarii. 
        Oblizywałem językiem swoje 
        wargi.
          - Na przyszłość - mówiła z 
        uśmiechem - proszę cię o więcej 
        nielojalności.
          - Dobrze, Lenka. - Zapytałem 
        nieśmiało: - MOgę cię pocałować?
          - Lepiej nie.
          - KIedy ja bardzo chcę.
          - Nie wierzę.
          - Przekonasz się - pogroziłem.
          Siedzieliśmy obok siebie na 
        tej przyzbie nieruchomo. 
        Powiedziałem jej, że się 
        przekona i ona chyba na to 
        czekała. Objąłem ją znienacka, 
        zamknąłem siłą w swoich 
        ramionach. Wyrywała się, ale ja 
        trzymałem ją w kleszczach i 
        szamocąc się z nią przytykałem 






        biedne moje wargi do jej 
        policzka, włosów, karku. Zapach 
        jej skóry, zapach owocu morwy i 
        nocnej rosy! Nagle poczułem, że 
        znieruchomiała mi w objęciach 
        jak kłoda. Rozwarłem ramiona, 
        byłem zniechęcony, a wtedy ona 
        zerwała się i uciekła z przyzby.
          Stanąłem przed nią dygocząc 
        jak w febrze. Więc to tak z tym 
        jest, myślałem, na froncie nie 
        dygotałeś, tylko tu, z powodu 
        klęski z dziewczyną, jakby to 
        było w twoim życiu 
        najważniejsze.
          Patrzyła na mnie bez wyrzutu, 
        raczej z dobrotliwą ironią.
          - No i co ci z tego przyszło? 
        - spytała.
          - Ty nawet nie wiesz - 
        wykrztusiłem.
          Pomyślałem: a może wie? Nie, 
        chyba nie, bardzo ją to moje 
        pragnienie dziwi.
          - Po co to zrobiłeś? - mówiła 
        z żalem.
          - Dla sportu. - Przystąpiłem 
        bliżej. - Dlaczego się broniłaś? 
        No, pocałowałbym cię - i co w 
        tym strasznego? Czujesz do mnie 
        wstręt?
          Zaprzeczyła ruchem głowy. 
        Spytałem prawie z nienawiścią...
          - Wiesz, dlaczego cię chcę 
        całować?
          - Dla sportu.
          Jej chłód działał mi na nerwy. 
        Mimo to powiedziałem, bo 
        uważałem, że ona powinna to 
        usłyszeć:
          - Bo jesteś piękna.
          Teraz ona wydała się 
        rozgniewana.
          - To dlatego, że zmieniłam 
        uczesanie! Dużo wam nie trzeba, 
        wystarczy grzywka... Więcej tego 
        ze mną nie próbuj! Taką dobrą 
        mieliśmy przyjaźń, po co ją 
        psujesz?
          Nie chciałem jej przyjaźNi, 
        ale tego właśnie nie mogłem jej 
        powiedzieć.
          - Nie odprowadzaj mnie! - 
        krzyknęła. - Zawsze wymyślisz 
        coś, żeby zepsuć wieczór. - Z 






        daleka rzuciła jadowicie: - 
        Polecam ci Wierę Antonownę! Ją 
        całuj, ona ci nasypie za to 
        pełną kieszeń pieniędzy!
          Odwróciła się i poszła przed 
        siebie. Szła lekko pochylona, 
        długim, chłopięcym trochę 
        krokiem. Z oddali migotała biel 
        trzewików, które dopiero co jej 
        kupiłem. Miejmy nadzieję, że jej 
        się choć trochę przydadzą.
        
          4
        
          Wracałem z fabryki z butelką 
        xeresu w głębokiej kieszeni 
        płaszcza. Płaszcz trzeba było 
        nosić zawsze, także w upał, 
        narzucony na ramiona, bez 
        płaszcza niczego nie dałoby się 
        wynieść. Szedłem podniecony, bo 
        po pracy wypiliśmy z Nisupinem i 
        Niurą KUkuruzewą po pół szklanki 
        koniaku. Niura opowiedziała dwa 
        świńskie dowcipy, uśmiechając się 
        zresztą wstydliwie, wszystkie 
        Rosjanki wydają się z lekka 
        zawstydzone, kiedy suną świńskie 
        kawały, ale innych jeszcze nie 
        słyszałem, może dlatego, że 
        dowcipnisie są zajęci przy czym 
        innym. Nisupin był pełen 
        animuszu, bo Rassul, ten Tadżyk, 
        który miał chrapkę na Lenę, 
        dostał powołanie do wojska i 
        teraz on, nasz Przygłuchy, 
        będzie brygadzistą. Już obliczał 
        w myśli swoje przyszłe dochody. 
        PIliśmy jego zdrowie, zgadzał 
        się na to łaskawie, ale 
        uprzedzał, że nie popuści. 
        BęDzie wymagający. MOże tym 
        straszyć Biezzubowa, który wciąż 
        powtarza "od roboty koń zdycha" 
        albo "głupi lubi robotę, a 
        robota głupiego", jego może 
        straszyć, nie mnie.
          Izdebka była ciemna i pusta: 
        nikt nie zerwał się w popłochu z 
        pryczy, kiedy otworzyłem drzwi. 
        Nie wiem dlaczego, ale przez 
        chwilę stałem na progu 
        rozczarowany. Uśmiechnąłem się 
        niemądrze do siebie.
          - Nie przyszła - powiedziałem 






        na głos. Ostatnio zdarzało mi 
        się to coraz częściej: mówiłem do 
        siebie, żeby usłyszeć własny 
        głos.
          Wszystko toczyło się w 
        zwolnionym tempie. Ten koniak, 
        myślałem. I te dowcipy o nocy 
        poślubnej. Nie przyszła. 
        Wyciągnąłem butelkę z kieszeni i 
        postawiłem ją pod pryczą. Trzeba 
        będzie opylić, myślałem leniwie. 
        Mrok w izdebce powoli rzedniał. 
        Sprawić sobie kopciłkę, 
        przypomniało mi się. Potem znowu 
        na głos:
          - Nie przyszła.
          Głos miałem przytłumiony, 
        koniak był mocny - co się z wami 
        dzieje, Bergen, gracie jak noga, 
        wszystko ta wódka, kompleks 
        Keana, tak się marnują talenty. 
        Spróbowałem intymnym szeptem:
          - Obraziła się... o ten 
        pocałunek...
          Trochę lepiej, Bergen. MOże 
        będą z was ludzie. Wyjrzałem 
        przez okienko. Na dachu domu 
        Machmuda połyskiwał odblask 
        księżyca. Wyżej rozmazała się 
        ciemna chmura drzew. Kóz nie 
        zauważyłem, musiano je zapęDzić 
        do sionki. Strumyk? Nie słyszę. 
        Zamknięto dopływ wody.
          Osunąłem się na pryczę, 
        zdrapałem paznokciem trochę 
        zeschłego wapna ze ściany. 
        Wybieliła ją, a potem stała we 
        framudze drzwi i uśmiechała się. 
        Tęsknię za nią jak za 
        warszawskim brukiem, pomyślałem 
        z pijackim wzruszeniem. Jak 
        pośród nocy na otwartym stepie, 
        pamiętasz, leżałeś przylgnąwszy 
        kurczowo do stogu, do jego 
        wilgoci i odurzającego zapachu, 
        szukałeś w nim zmiłowania nad 
        sobą, i wtedy, szlochając w tym 
        stogu, wypatrywałeś równocześnie 
        Gwiazdy Polarnej. Nie wytrzymam 
        w tej ciemnej klatce. Muszę 
        zobaczyć Lenę. Biodro. Muszę jej 
        wyjaśnić. Przechylona na jedno 
        biodro. Wyszedłem na dwór.
          Daleko nad murami Registanu 
        wisiał już księżyc, srebrzysty, 






        pyzaty i niemahometański. Od 
        strony fabryki zbliżała się 
        mrukliwa, świecąca flarami 
        ciężarówka. Trochę późnawo, 
        pomyślałem, przeskakując przez 
        korzenie przecinające twardą, 
        gliniastą ścieżkę. Nie czuję 
        twardości tej gliny, 
        uświadomiłem sobie, nie czuję 
        korzeni, mam buty, powtarzałem 
        sobie nie potrafiąc znaleźć w 
        tym pociechy. Lena wyrzuci mnie 
        za drzwi.
          Ciążarówka zatrzymała się 
        obejmując mnie światłem 
        reflektorów. Z szoferskiej 
        kabiny wychyliła się okrągła i 
        rumiana twarz Fieni w skórzanym 
        hełmie czołgisty z opuszczonymi 
        nausznikami.
          - Cześć, Bożek! - zawołała. - 
        Ty dokąd?
          - Cześć. Do starego rynku.
          - Siadaj, podwiozę.
          Wgramoliłem się do kabiny. 
        Fienia uśmiechnęła się i jej 
        oczy ocienione długimi rzęsami 
        zabłysły:
          - Tylko uważaj, bez figlów.
          - Dlaczego?  - udałem zdziwienie.
          - Bo wywrócę.
          - Warto zaryzykować - 
        powiedziałem.
          Dziewczyna roześmiała się. 
        Oczy dziecka, zęby gwiazdy 
        filmowej, ciało olbrzymki. Umów 
        się z nią, ona będzie twoją 
        kochanką, myślałem, uwolnisz się 
        od tamtej. Fienia prowadziła wóz 
        beztrosko, nie zależało jej na 
        omijaniu wybojów, lubi 
        trzęsionkę, pomyślałem wpadając 
        na nią.
          - Aleś mnie oparzyła! - 
        wykrzyknąłem.
          - Czym?
          - Tym. - Klepnąłem ją po 
        biodrze. - Gorąca jesteś.
          - Wiadomo.
          - Dlaczego wiadomo?
          - Tutejsza! - w głosie jej 
        zabrzmiała przechwałka. - Z 
        azjatyckich Wielkorusów.
        Wszystkieśmy takie.
          - To ja zostaję tutaj - 






        zaofiarowałem się.
          - Aha, znamy was. Wiem, dokąd 
        mierzysz. Widziałam cię z nią w 
        sklepie. Pieniądze na nią 
        przepuszczałeś.
          - Pożyczałem jej.
          - A ona zwróci ci w naturze. 
        Nie z naszych ona?
          - Ze Lwowa.
          - Widzisz? MNie nie oszukasz. 
        Spojrzę tylko na figurkę - i już 
        wiem swoje. Łapy przy sobie! 
        Wasz brat, to by tylko oszukać 
        chciał, uszczknąć dziewiczego 
        honoru, a potem szukaj go, gdzie 
        diabeł dobranoc mówi. Nie ze mną 
        taka sprawa, pożartować, owszem, 
        można - ale...
          Spytałem:
          - Nie gorąco ci w tym hełmie?
          - Gorąco - przyznała.
          - To po co ci on?
          - Wiadoma rzecz: włosów szkoda.
          - A uszy czemuś opuściła?
          - Dla fasonu. Według mnie, 
        bardziej twarzowo.
          - Założyłabyś chustę - 
        poradziłem. Nie miałem pojęcia, 
        że ją wzburzę.
          - Ja? Mowy nie ma! U mnie 
        dusza dziewicza, ale fason swój, 
        męski. Te idiotki, które w 
        chustkach traktorami orzą, dobre 
        na plakat. Ja, bratku, na to się 
        nie zgodzę, żeby z siebie 
        czupiradło robić. MOja twarz nie 
        z ostatnich, dobrze mówię?
          - Jedna z pierwszych - 
        przyznałem szczerze. Prześpij 
        się z nią, potrzeba ci tego, 
        uratujesz się od tamtej, 
        wzbudzisz zazdrość, nie bądź 
        frajer, myślałem gorączkowo.
          - Dzięki za dobre słowo - 
        powiedziała Fienia. - Ucieszyłeś 
        samotną pannę, zadanie wykonane 
        - złaź, trutniu, jesteś na 
        miejscu.
          Zeskoczyłem z ciężarówki. 
        Fienia wychyliła się ze swojej 
        kabiny:
          - A ty wpadnij czasem do 
        Niury, Bożek, pobawimy się, 
        pośPiewamy, wysuszymy dzbanek. 
        Niura na gitarze cygańskie 






        pieśni, ech, jak gra, a ja z jej 
        mateczką bliny smażymy. Miła ta 
        jej mateczka, pełnokrwista 
        Sybiraczka, najlepszy lud, 
        wypróbowany. Przychodź, wesoło 
        będzie. Co się przejmować, 
        wszystkim jedno pisane. Bywaj!
          Lena leżała już w łóżku, kiedy 
        wśliznąłem się do bursy. 
        Ujrzawszy mnie, wydała paniczny 
        okrzyk i naciągnęła kołdrę po 
        czoło.
          - Natałka - usłyszałem jej 
        przytłumiony głos. - Grzebień! 
        Też pomysł o tej porze 
        przychodzić.
          - Mam ci coś do powiedzenia - 
        usprawiedliwiałem się. - Coś 
        ważnego.
          - Zaczekaj na podwórzu.
          Usiadłem na kamiennym ajwanie 
        i wsparłem głowę o drewniany 
        filar. Wciąż czułem w sobie 
        buzowanie koniaku. Wyrwałem ją z 
        łóżka, pomyślałem, udało się. 
        Fieni trzeba będzie podziękować, 
        że podwiozła. Otworzyła się 
        brama, zobaczyłem dwie 
        dziewczyny: obie Tonie, czarna i 
        biała. Żegnały się z jakimiś 
        typami. Potem przeszły obok 
        mnie, a biała Tonia podzwaniała 
        gitarą.
          - To ty, Bożek? - zapytała 
        zatrzymując się.
          - Ja. Dobry wieczór.
          - Czy mi się zdaje, ale chyba 
        się trochę spasłeś.
          - Chyba tak.
          - Czyli nieźle. Do Leny?
          - Do niej.
          Ciemna Tonia zaśmiała się:
          - Stara miłość nie rdzewieje. 
        - Próbowałem zaprzeczyć, ale nie 
        pozwoliła się przekonać. - Ja 
        swoje wiem. Zawsze razem, zawsze 
        pogaduszki. Usta jej się przy 
        tobie nie zamykały.
          Więc tak na to ludzie patrzyli 
        - zrozumiałem. Biała Tonia 
        wstawiła:
          - A ty starych przyjaciół nie 
        zapominaj.
          - Nie zapomnę. Przyjdę kiedyś 
        - powiedziałem nagle - pójdziemy 






        do mnie, zabawimy się, co?
          - MOżna - zgodziła się Tonia 
        biała, spacerująca. - Na nią nie 
        licz, jej facet zazdrosny. Ale 
        ja wolna, robię, co chcę.
          - Ja też wolny - powiedziałem. 
        - Też robię, co chcę.
          Odeszły, a ja pomyślałem: weź 
        ją sobie, zawsze ci się 
        podobała, weź i przestań myśleć 
        o tej swojej komsomołce, 
        odżyjesz.
          Widziałem za firanką sylwetkę 
        czeszącej się Leny: cień 
        dziewczyny, nagi w swojej 
        dwuwymiarowości. Przez kamienny 
        ajwan ktoś szedł człapiąc 
        chodakami. Borys Jefimowicz, 
        nasz matematyk. Chrząknąłem i 
        nauczyciel drgnął.
          - Kto to? - rozległ się jego 
        strwożony głos. - Maria 
        Isakowna! - wołał pomocy żony. - 
        Maria Isakowna, jacyś obcy 
        ludzie! Mówiłem ci, że po ciemku 
        nie chcę chodzić sam.
          - Borys Jefimowicz - szepnąłem 
        - to ja, Bergen. Z drugiego 
        kursu.
          Słyszałem, jak westchnął z 
        ulgą.
          - Ach, towarzysz Bergen. - 
        Zbliżył się do mnie. - Po nocy 
        do nas? Głód wiedzy przypędził? Ja 
        wiedziałem, że wasze odejście 
        nie oznacza rezygnacji. Taki 
        człowiek jak wy, Bergen, nie 
        będzie tracił czasu i skorzysta 
        z każdej sposobności... Wiedza - 
        w każdych okolicznościach - 
        można i należy przekazywać ją 
        innym. Jak to powiedział 
        Czechow? Więcej jest dobroci w 
        parze i elektryczności niż w 
        biernym oporze. Zawsze myślałem 
        sobie o was: młody człowiek 
        marnuje swoje najlepsze lata - i 
        to jest na pewno nasza wina, 
        ludzi starszego pokolenia.
          - Nie przypuszczam - starałem 
        się go uspokoić. - Na naukę, 
        Borysie Jefimowiczu, będzie czas 
        po wojnie. Tak, po tym jak się 
        to wszystko uspokoi. Teraz albo 
        front, albo praca - reszta 






        późNiej.
          Nauczyciel przez chwilę 
        milczał.
          - A chleb? - spytał wreszcie. 
        - Na chleb zarabiacie?
          - W każdym razie mam go więcej 
        niż w szkole.
          - Rozumiem. - Słyszałem w 
        ciemności jego ciężki oddech. - 
        Pójdę spać - zdecydował. - 
        Dobranoc.
          Słuchałem przez chwilę 
        człapania jego chodaków i miałem 
        niejasne uczucie, że mu się nie 
        spodobałem. Zawiódł się na mnie. 
        Ugotuję kiedyś cały sagan gęstej 
        kaszy ze słoniną, obiecywałem 
        sobie, i zaproszę Borysa 
        Jefimowicza. Nakroję chleba i 
        powiem: - Proszę bardzo, ile 
        dusza zapragnie. Słodki rewanżu! 
        - myślałem - chyba sobie nań 
        wreszcie zasłużę.
          Lena przypłynęła prawie 
        bezszelestnie, bosa, w 
        granatowych spodniach 
        treningowych i białej bluzce. 
        Wyciągnęła do mnie obie ręce.
          - Bożek, co się stało?
          Dziwiła się! Była spokojna! 
        Wybuchnąłem:
          - Dlaczego nie przyszłaś? 
        Dlaczego pozwoliłaś mi czekać?
          Jeszcze krzycząc uświadomiłem 
        sobie, że nie mam prawa do 
        gniewu, że nie obiecywała mi 
        swojej cowieczornej obecności, 
        że to krzyczy moja ciemna izba, 
        udręka samotności, moje 
        samowolne marzenie o jej 
        pocałunkach. Ona przebywała cały 
        ten czas w jasnej sali nad 
        książką słuchając plotek 
        dziewczęcych. Musiałaby bardzo 
        napiąć wyobraźNię, żeby zobaczyć 
        mnie jako miotające się w 
        ciemnej klatce zwierzę. A jednak 
        nie pogniewała się na mnie.
          - Nie mogłam wyjść - 
        powiedziała zmęczonym głosem. - 
        Nata oddała pantofle do szewca. 
        A te białe buciki rozleciały 
        się.
          Więc tylko to, pomyślałem z 
        ulgą.






          - Nie masz do mnie żalu? - 
        spytałem.
          - Nie. - I zaraz szpilka: - Co 
        tam Wiera Antonowna?
          - Dziękuję, bardzo miła. 
        Chodźmy dokądś.
          - Nie mam w czym.
          Była bosa. Jak ja wtedy, pod 
        Taszkientem. Ale zachowywała 
        pogodę ducha. Zacząłem 
        rozsznurowywać swoje buty. 
        Zakrzyknęła:
          - Co ty wyprawiasz? Nie wezmę 
        od ciebie butów!
          - A ja nie chcę ci ich dać - 
        powiedziałem.
          Zzułem buty i przewiesiłem je 
        przez ramię. Od kamiennego 
        ajwanu kłuł stopy nieprzyjemny 
        chłód, stary mój znajomy. 
        Chwyciłem ją za ramię. Poszła za 
        mną posłusznie. Krążyliśmy 
        ciemnymi i krętymi uliczkami 
        wśród glinianych ogrodzeń.
          - Uważaj, Bożek, tu są 
        korzenie - uprzedzała mnie.
          - Uważam.
          - Ręka mnie boli - poskarżyła 
        się.
          RozluźNiłem uścisk.
          - Dlaczego mnie tak ściskasz?
          - Żebyś nie uciekła.
          - Nie ucieknę. Coś mi miał do 
        powiedzenia?
          - Nic takiego.
          - Mówiłeś, żeś przyszedł mi 
        coś powiedzieć.
          - Przyszedłem cię zobaczyć.
          Więcej o nic nie pytała. 
        Zbliżaliśmy się do rynku. Zawsze 
        te same światła, ten sam hałas 
        przekupniów, sprzedających lody 
        na wagę, chichoty prostytutek, z 
        którymi przekomarzał się 
        karłowaty Mercer z połową placka 
        na sprzedaż w ręku, jego 
        szwagier w Warszawie miał sieć 
        kolektur i uchodził za 
        milionera.
          - Widzisz te dziewczyny? - 
        spytałem. - One są ze Lwowa. 
        Jednej z nich pisałem podanie do 
        delegata Rządu, żeby dostała 
        pomoc i mogła się z tego wyrwać.
          Lena uśmiechnęła się.






          - Nie bardzo ci się z tym 
        powiodło.
          - Próbować należało.
          - Bożek - zagadnęła z trwogą - 
        jak myślisz, za kogo nas biorą, 
        mnie i ciebie?
          - Czy to nie wszystko jedno?
          KUpiłem u Mercera pół placka. 
        Dzieląc się z Leną pozdrowiłem 
        moją protegowaną prostytutkę:
          - Jak się żyje?
          - Fajno jest - odpowiedziała i 
        roześmiała się. - Powodzenie jak 
        tramwaj w Boże Narodzenie.
          - Jakoś to leci?
          - Ta niech ich szlag - 
        zaklęła. Ukrywała przede mną 
        dochody, jakbym był urzędem 
        podatkowym. Spojrzała na Lenę. - 
        Fajną masz panienkę. - Zauważyła 
        teraz nasze bose nogi. - Życie 
        jak w raju, ta ni? Nago, boso i 
        tylko jabłka przygryzaj. - Znów 
        się zaśmiała.
          Odeszliśmy dojadając nasz 
        placek. Lena spytała:
          - Lubisz chodzić boso, Bożek?
          - Nie.
          - Ja kiedyś lubiłam. Z rana, 
        do studni, po wodę - zawsze 
        boso. Mama na mnie krzyczała. 
        Ale ja lubiłam.
          - Nienawidzę chodzenia boso.
          Powiedziałem to z bólem, 
        złością, powiedziałem tak, żeby 
        zrozumiała, że zrobiłem to tylko 
        dla niej, jako gest miłości, 
        zamiast kwiatów, brylantów, 
        etoli z nurków, zamiast 
        podrzynania sobie żył, 
        odkręcania kurka gazowego - moje 
        bose stopy, powrót do 
        upokorzenia. Milczała, więc może 
        zrozumiała to wszystko. Zaraz 
        powiedziałem, możliwie niedbale:
          - Jak już mam buty, to co 
        innego. MOgę teraz chodzić, jak 
        mi się podoba.
          Spytałem ją, czy lubi cyrk. 
        Była raz w życiu, miała chyba z 
        osiem lat. W tej wsi pod Lwowem, 
        w której się wychowywała, 
        przyjście kataryniarza było 
        wydarzeniem artystycznym. Jeden 
        z jej kuzynów zorganizował 






        przedstawienie w remizie 
        strażackiej, a ona sprzedawała 
        bilety.
          Poszliśmy do cyrku. Poszukałem 
        jej dłoni i już jej nie 
        wypuszczałem. Czasem wyrywała mi 
        się, żeby oklaskiwać jakiś 
        mrożący krew w żyłach wyczyn. 
        Wybuchała śmiechem, kiedy klowni 
        przewracali się jak tłumoki i 
        bili się po ubarwionych 
        policzkach. Nie wiem, dlaczego 
        czułem się tym zgorszony. 
        Głupio, oczywiście. Nie umiałem 
        się poddać radości. Dwaj faceci 
        ubrani pstro - co w tym 
        nadzwyczajnego? Jeszcze kilka 
        miesięcy temu miałem bardziej 
        gałganiarski strój niż oni. 
        Zepsułem jej trochę zabawę.
          Odprowadzałem ją w milczeniu 
        do bursy. Przeszliśmy obok tej 
        przyzby na Kosz_Chauz, na której 
        usiłowałem ją wtedy całować. 
        Szedłem i myślałem: dziewczyno 
        ponętna, chodź do mnie, do mojej 
        kibitki, chcę cię tak bardzo, 
        domyśl się tego, domyśl - 
        błagałem w myśli.
          Objąłem ją. Zatrzymała się i 
        zmierzyła mnie spojrzeniem.
          - Bożek, znowu?
          - Chcę cię całować.
          - Co ci to da: całować kawał 
        lodu?
          - Puściłem ją.
          - Czy wysłuchasz mnie? - 
        spytałem.
          - Proszę - odpowiedziała 
        uprzejmie.
          Znajdowaliśmy się w wąskim, 
        pustym zaułku, między ślepymi 
        gliniastymi ścianami kibitek. 
        Jak w ciemnym labiryncie. 
        Usiadłem na grubym korzeniu i 
        zacząłem sznurować buty.
          - Mam pewną myśl, Lenka - 
        mówiłem nie patrząc na nią. - 
        Opuść tę cholerną bursę i 
        przenieś się do mnie. Nie będzie 
        ci ze mną źle. Będziesz się 
        nadal uczyła, ja zarobię dosyć 
        na nas oboje. I Natę będziemy 
        wspomagać. Jeśli chcesz, żebyśmy 
        to przeprowadzili formalnie, to 






        owszem, czemu nie, możemy się 
        pobrać. Wiem, że mnie trochę 
        lubisz, w każdym razie bardziej 
        niż Zygmunta.
          - Szkoda, że nie jesteś 
        Zygmuntem - powiedziała.
          - Dlaczego? - oburzyłem się.
          Nie odpowiedziała. Dopiąłem 
        sznurowadła i wstałem. Spytałem:
          - No więc?
          - To, co mówisz, brzmi 
        rozsądnie.
          - Zgadzasz się!
          - Nie, ja nie jestem rozsądna.
          "MNie się podobają wysocy 
        blondyni" - wyznała kiedyś przy 
        saganie z burakami. Nie byłem 
        jej ideałem, o nie. Jest młoda, 
        może czekać na swojego 
        wymarzonego. Westchnąłem 
        bezradnie:
          - Będę dla ciebie dobry.
          - Nie wątpię.
          Co jeszcze? Byle nie popaść w 
        śmieszność. Chciałem pokazać, że 
        jestem nieuciążliwy, pozbawiony 
        przesądów, przewidujący, 
        tolerancyjny. Mędrzec, który 
        patrzy na życie z oddalenia, 
        pobłażliwie. Powiedziałem:
          - Zdradzałbym cię rzadko.
          - To znaczy jak rzadko? - 
        spytała zaciekawiona.
          - Powiedzmy... raz na miesiąc.
          - MOżna wytrzymać. A ja?
          To było trochę trudniejsze, 
        nawet dla mędrca.
          - No cóż - wybąkałem. - Ty 
        też.
          - Oczywiście - zgodziła się. - 
        Nowocześnie. Żadnego 
        skrępowania. Związek wolnych 
        ludzi. A rano przy kawie 
        dzielilibyśmy się wrażeniami.
          - MNiej więcej. Więc co?
          - Przyrzekłyśmy sobie z Simą 
        Tatarką, że nigdy nie wyjdziemy 
        za mąż.
          - Gadasz głupstwa.
          - Ale to prawda. Ja pierwsza 
        się nie wyłamię.
          - Powiedz po prostu, że 
        czekasz na innego. Że jest jakiś 
        inny mężczyzna.
          - A jeśli?...






          - Blondyn? - domyśliłem się.
          - Tak.
          - Dałaś mu słowo? Musisz 
        czekać?
          - Tak.
          Szczeniaku, pomyślałem, 
        wydawało ci się, że świat się 
        zaczął, kiedy ty raczyłeś na nią 
        zwrócić uwagę. Ona ma 
        dziewiętnaście lat życia bez 
        ciebie. Ale chciałem teraz 
        wiedzieć wszystko.
          - Nigdy o tym nie wspominałaś.
          - Bo po co?
          - Ani Nata?
          - Nata nie wie.
          - Nie może być!
          - Ale jednak. To był Rosjanin, 
        instruktor propagandy. Kochał 
        mnie, ale nie śmiał mi nigdy 
        powiedzieć. Dopiero jak Niemcy 
        napadli i on dostał powołanie do 
        wojska. Pożegnaliśmy się i 
        przyrzekliśmy czekać na siebie. 
        Pocałował mnie - powiedziała 
        cicho. - W kark.
          Gówniarzu, co sobie 
        wyobrażałeś, że dziewiętnaście 
        lat czekała tylko na ciebie?
          - Ale to nie jest małżeństwo! 
        - krzyknąłem. - Nie musisz 
        czekać.
          - Potraktowaliśmy to poważnie 
        - powiedziała i zamilkła.
          Już wiedziałem: uparła się i 
        tak już zostanie.
          - Jak poważnie - mruknąłem - 
        to cóż, trudno.
          - Wybijesz sobie tamto z 
        głowy?
          - Już wybite. Przepraszam. - 
        Bełkotałem. - Dobrze, już teraz 
        wiem. Życzę szczęścia. 
        Myślałem, że się zgodzisz. 
        Trudno. Bardzo chciałem. No to 
        już.
          - To nie moja wina, Bożek. Ty 
        masz takie głupie pomysły.
          - Chyba. No to już idę. 
        Chciałem cię pocałować, bardzo 
        chciałem, wciąż chcę, ale już 
        się nie bój, więcej się nie 
        powtórzy, idę.
          Powiedziała unosząc głowę:
          - Proszę, całuj.






          Cofnąłem się o krok.
          - Nie, nie, idę.
          Odchodziłem obrażony mrucząc:
          - Idę, psiakrew, idę.
          Szedłem do kibitki ze łzami w 
        oczach, z dotkliwym uczuciem 
        bólu i porażki. Kosz! Jakiś 
        blondyn, propagandzista, całuje 
        w kark. Jest na froncie. 
        Nieuchwytny, lepszy. Ale ja ją 
        mocniej kocham. Ja mocniej. Ja 
        najmocniej.
          Otworzyłem z hałasem drzwi 
        izdebki. Pustka i ciemność, 
        wrogie milczenie. Dostałem 
        kosza. Dostałem w zęby. Nie 
        pchaj się, gówniarzu. Jak co 
        dobre - to dla innych.
          Runąłem na pryczę. Wydostałem 
        spod niej butelkę, wyrzuciłem 
        korek i przytknąłem do ust. 
        Miałem sprzedać tę butelkę, ale 
        nie, gwizdać na forsę, coś muszę 
        zrobić z tą porażką. Upić się, 
        zapomnieć. Jestem nieszczęśliwy. 
        Wielka rola, nareszcie! Kurtyna. 
        Oklaski, psiakrew.
          Rzuciłem pustą butelkę w kąt. 
        Wstałem, próbowałem zrobić krok, 
        ale zachwiałem się. Nie z 
        pijaństwa - ze złości. Pchnęło 
        mnie na boczną ścianę izdebki. 
        Potem pod przeciwległą, pod samo 
        okienko. Po drodze strąciłem coś 
        łokciem. Bazie - przypomniałem 
        sobie. Bazie, bazie - 
        powtarzałem osuwając się na 
        pryczę. Opadałem powoli w 
        czarną, mazistą toń.
          Obudziłem się, obolały, 
        klęcząc na ziemi, z głową 
        wspartą o brzeg pryczy. Pod 
        ścianą leżała pusta butelka. 
        Obok zobaczyłem puszkę od 
        konserw z rozrzuconymi wokół 
        baziami.
          Usłyszałem gwizd syreny 
        fabrycznej. Jeszcze pół godziny. 
        Schyliłem się i pojękując 
        zbierałem bazie z polepy.
        
          5
        
          Staliśmy w hallu kina pod 
        ścianą czekając na początek 






        seansu. Tym razem Lena była w 
        pantofelkach, poza tym jak 
        zwykle: treningowe spodnie i 
        biała bluzka.
          - To ona - powiedziałem 
        wskazując na Wierę Antonownę. - 
        Stoi obok wejścia.
           Lena spojrzała.
          - Wcale ładna, Bożek. Nie masz 
        się nad czym zastanawiać.
          - Daj spokój.
          - Ma tylko wyschniętą szyję - 
        oceniała dalej Lena. - I 
        mieszczański gust.
          - Przyprowadzę ją tu - 
        zdecydowałem.
          - Nie rób tego. MOżemy się 
        ukryć.
          - Nie chcę się ukryć.
          - Stracisz wszystko - 
        uprzedzała.
          - W porządku.
          Wiera Antonowna była w 
        jedwabnej białej sukni z 
        koronkowym kołnierzykiem i 
        mankietami. Nie robiła wrażenia 
        tak pewnej siebie jak w fabryce. 
        Zawołała, kiedym się zbliżył:
          - O, co za spotkanie! W którym 
        rzędzie?
          Powiedziałem, w którym rzędzie 
        i dodałem, że nie jestem sam.
          - Chyba nie z panną, Bergen?
          - A jednak. To ta w spodniach 
        pod ścianą.
          Lena uciekała wzrokiem gdzieś 
        w bok, brwi miała nasępione. 
        Kierowniczce drżały leciutko 
        usta. Ale sposób bycia zachowała 
        swobodny.
          - Gdzieś ją znalazł? - 
        spytała.
          - Uczyliśmy się w jednej 
        szkole. Chce ją pani poznać?
          - Będę zachwycona.
          Zbliżyła się do Leny z 
        wyciągniętą dłonią. Dziewczyna 
        oblała się rumieńcem. Wiera 
        Antonowna spytała:
          - Jesteście narzeczeństwem? 
        Winszuję młodej parze. Co, 
        jeszcze nie bardzo? - 
        odgadywała. - Polegam na tobie, 
        Bergen, że przekonasz pannę do 
        siebie. - Nie krępując się 






        oceniała strój Leny, nieszczęsne 
        spodnie i pantofelki. - No cóż, 
        powodzenia, już wpuszczają.
          Weszliśmy i odszukaliśmy swoje 
        miejsca. Na sali wygaszono 
        światła. Kiedy zrobiło cię 
        ciemno, poczułem dłoń Leny na 
        swojej dłoni i usłyszałem jej 
        szept:
          - Uciekajmy.
          Bocznymi drzwiami wymknęliśmy 
        się do starego parku. Tutaj Lena 
        przystanęła i zaczerpnęła tchu. 
        Objęła ramieniem pień drzewa i 
        zawisła na nim bezwładnie. 
        Zaniepokoiłem się.
          - Osłabłaś?
          - Tak. Zakręciło mi się w 
        głowie.
          - Co dziś jadłaś?
          Usiłowała sobie przypomnieć. 
        Zrezygnowana machnęła ręką.
          - To co zawsze.
          - Chleb?
          - Właśnie z chlebem było dziś 
        gorzej.
          - Aha, więc nic - domyśliłem 
        się.
          Nie było dokoła ani jednego 
        sprzedawcy z plackami. Ale 
        nawinął się lodziarz.
          - Pół kilo - zadysponowałem.
          Jedliśmy z jednego talerzyka. 
        Upomniałem ją:
          - Nie jedz tak szybko. Nie 
        myśl, że ci tego żałuję, ale 
        możesz się rozchorować.
          - Nie umiem powoli.
          Pochłaniała lody jak ciepłą 
        zupę.
          - Bożek - odezwała się nagle 
        przerywając jedzenie. - To 
        przecież strasznie drogie.
          - Bujda. Gorzej, że ci to 
        niewiele daje.
          - Nie chcę, żebyś marnował na 
        mnie pieniądze. Powinieneś sobie 
        kupić kombinezon, bo zniszczysz 
        mundur.
          - To prawda. I koszulę.
          - No widzisz.
          - Nic nie widzę.
          - Przestaniemy się spotykać.
          - Nie mów tak.
          - Przestaniemy. Komplikuję ci 






        tylko życie. Palnąłeś dziś 
        wielkie głupstwo.
          - Był najwyższy czas.
          - Straciłeś jej względy.
          - O to mi chodziło.
          Wracaliśmy potem przez wądoły 
        i rozpadliny do starej 
        muzułmańskiej dzielnicy. W 
        oddali ciemną ścianą wznosiły 
        się mury Registanu. Lena znów 
        powtórzyła:
          - Zrobiłeś głupstwo.
          Nie odezwałem się. Ona:
          - Ale możesz je naprawić.
          - Nie.
          - Przestaniemy się widywać. To 
        nie ma sensu.
          - Nie musi mieć.
          - Beze mnie bęDzie ci lepiej.
          - Nie wiesz, co mówisz.
          Zeszliśmy z nasypu w ciasny, 
        kręty labirynt lepianek. W tej 
        ciemności, w której tylko mogłem 
        się domyślać glinianych, 
        bezokiennych ścian, trzymałem 
        Lenę mocno za rękę, a ona szła 
        potulna i w milczeniu. Zbliżały 
        się ku nam jakieś cienie, 
        falowały oddechy.
          Naraz ciszę rozdarł krzyk. 
        Ktoś mi ją wyrywał z rąk. 
        Uderzyłem na oślep, trafiłem w 
        czyjś kark. Ciemność rozklęła 
        się po uzbecku - anany 
        kutakesk~ej! ur~us szejt~an! 
        Lena! - krzyknąłem. - Lena! 
        Słyszałem jej wołanie. Biegłem 
        ku niemu długo, jak w upiornym 
        śnie. Wołała mnie i wymachując 
        rękami wydzierała się dwóm 
        opryszkom. Kopnąłem jednego w 
        plecy i kiedy tamten padł, drugi 
        puścił Lenę i rzucił się ku 
        mnie. - Uciekaj! - krzyknąłem i 
        zwarłem się z tamtym. Dyszał mi 
        w twarz czosnkiem i machorką. Z 
        tyłu ciągniąto mnie za 
        battle_dress. Wierzgnąłem i 
        usłyszałem jęk. Przycisnąłem 
        kolano do brzucha przeciwnika i 
        wdusiłem swój podbródek między 
        jego żebra. Czułem, jak tamten 
        słabnie i ugina się. Teraz cios 
        w żołądek - i byłem wolny. Lena! 
        Usłyszałem jej dalekie wołanie. 






        Pobiegłem w kierunku bursy - 
        było tu widniej, otwarta 
        przestrzeń - ujrzałem ją, jak 
        się szamoce z opętanym 
        wyrostkiem, który usiłował ją 
        całować. Uderzyłem z rozmachu 
        pięścią i tamten potoczył się na 
        ścianę.
          - Do bramy! - krzyknąłem.
          Lena dopadła do niej pierwsza, 
        biła w nią pięściami jak 
        zawzięty dobosz w werbel. Ja 
        odpędzałem ciosami napastników. 
        Trzymałem ich na dystans, lewy 
        prosty w robocie, zagróź 
        sierpem, wypuść prosty, odskok, 
        znowu dystans. Mój gimnastyk 
        byłby ze mnnie zadowolony. 
        Matoły, nie umieją się bić. Lena 
        wciąż bombardowała bramę. Ten 
        dozorca, stary czort, co się z 
        nim dzieje? Usłyszałem zbawczy 
        zgrzyt - brama się rozwarła. 
        Wpadliśmy w nią oboje i przez 
        chwilę staliśmy w ciemnościach 
        przytuleni do siebie, wsłuchując 
        się w swoje zmęczone oddechy. 
        Odsunęła mnie od siebie 
        łagodnie, i szepnęła: - Tss.
          Stary Uzbek zapytał:
          - Karabcz~uk? Bandity? 
          - Chuligany - odpowiedziałem 
        łapiąc oddech. - Nie umieją się 
        bić. - Przyłożyłem dłoń do ust. 
        Pokrwawiłem się na czyichś 
        zębach.
          - Pokaż. - Owinęła mi dłoń 
        chusteczką i powiedziała: - Aleś 
        ich walił.
          - Nie umieją się kryć. Nie 
        umieją ustać na nogach.
          - Będziesz spał w sypialni 
        chłopców - zdecydowała. Teraz 
        już mają oddzielne sypialnie i 
        sprężynowe łóżka.
          Myślałem tylko o jednym:
          - Nie pozwolę ci więcej wracać 
        samej do domu.
          - Ale biłam się dobrze, 
        prawda? - Szedłem za nią do 
        ajwanu. Odwróciła się: - Nie 
        zbliżaj się, Bożek. Jeszcze nas 
        zobaczą.
          - Przyjdziesz jutro?
          - Przyjdę.






          - I bęDziemy się widywać?
          - Tak, Bożek, tak. Idź już 
        spać. Dziewczęta mogą zauważyć. 
        Idź już, idź...
          Jakiegoś słowa nie 
        dopowiedziała, czegoś, co jej 
        się cisnęło na usta. Zeskoczyła 
        z ganku, wbiegła po schodach na 
        przeciwległy ajwan i zniknęła w 
        sypialni dziewcząt. Jutro znowu 
        ją zobaczę.
        
          6
        
          Nazajutrz rano strażnik 
        Bachtiejew zaczepił mnie w 
        dyżurce. Powiedział, z trudem 
        dobierając słowa po rosyjsku, że 
        Wiera Antonowna skierowuje mnie 
        do oddziału chemicznego.
        Pierwszy rezultat wczorajszej 
        konfrontacji w kinie. Bachtiejew 
        dodawał mi otuchy:
          - Nie martwić, Bożek. Tam jest 
        kwasek, ja przepuszczam.
          Uścisnąłem mu rękę i pobiegłem 
        do Wiery Antonowny. Udawała, że 
        nic się takiego nie stało.
          - Bachtiejew ci mówił? - 
        spytała. - No więc proszę, 
        czekają tam na ciebie. Czego się 
        gapisz? Potrzebny im jest 
        człowiek do ciężkiej pracy. 
        Posyłam ciebie, bo jesteś 
        najmłodszy. Kogo miałam posłać? 
        Nisupina? Biezzubowa? Nie ma się 
        co chować za cudzymi plecami.
          - Ja się nie uchylam, pani 
        wie. Mogę robić wszystko. To nie 
        moja wina, że jestem tu, a nie 
        na froncie.
          - Do czego zmierzasz, panie 
        oratorze?
          - Tam trzeba nosić kotły z 
        kwasem siarkowym. Łatwo spalić 
        ubranie... I poparzyć twarz.
          - Nie wyobrażaj sobie, że 
        jesteś piękny - powiedziała 
        kierowniczka. Dodała jadowicie: 
        - Twoja panna powinna cię kochać 
        nawet oszpeconego! - Zbliżyła 
        się do mnie, zobaczyłem, że jej 
        oczy lśnią od gorączki (płuca, 
        oczywiście). - Powiedz jej... 
        tak, powiedz jej, żeby na drugi 






        raz hamowała się w pieszczotach. 
        Masz siniaki na policzku.
          - Biłem się z opryszkami.
          - Nie wiem, z kim się biłeś. 
        Czekają na ciebie w chemicznym.
          Na dziedzińcu koło hydrantu 
        Fienia zmagała się ze starterem 
        swojej trzytonowej ciężarówki. - 
        Spytałem: - Pomóc? - Podała mi 
        bez słowa żelazną korbę. 
        Pokręciłem nią zajadle, 
        nareszcie miałem na czym 
        wyładować wściekłość. Zapaliło.
          - Pojedziemy? - zaproponowała 
        dziewczyna. - Jadę po surowiec 
        dla twojego oddziału.
          - Już nie mój.
          - Czemu to?
          - Wywaliła.
          Fienia zeskoczyła na ziemię.
          - I ty, bratku, od razu 
        osowiałeś? Ta niech ją... 
        Przepadniesz, czy co? Rąk do 
        pracy nie masz? Popatrz na 
        mnie: jak myślisz, ile ważę? Pięć 
        pudów! Podniesiesz mnie?
          - Podniosę.
          - Wątpię.
          - Mogę spróbować.
          - No to już.
          Chwyciłem ją wpół i uniosłem 
        do góry piszczącą i 
        poczerwieniałą na twarzy. Omal 
        się nie zachwiałem pod masywnym 
        ciałem. Ciepło od niej biło z 
        zapachem potu, który coś mi 
        przypominał, coś domowego, 
        przytulnego, tak, jasnowłosą 
        ciotkę o obfitej piersi. - 
        Ciężko? - szepnęła. - Trzymam - 
        odpowiedziałem z uśmiechem. 
        Podrzutem ramion wypchnąłem 
        dziewczynę do góry i wrzuciłem 
        do szoferki. Jęknęły sprężyny 
        siedziska. Fienia przez chwilę 
        łowiła powietrze rozchylonymi 
        ustami. Potem wyszczerzyła zęby 
        w szczęśliwym uśmiechu:
          - Zziajałeś się!
          - Nic podobnego!
          - Zziajany - upierała się. - 
        PIęć pudów, wstydu nie ma. Nie 
        pojedziesz ze mną? Szkoda. 
        Opowiedziałbyś o polskich 
        pannach, jaki to on jest ten 






        warszawski fason.
          - Stare dzieje! Teraz tam 
        fason inny, wojenny.
          Fienia wciąż jeszcze nie 
        ruszała.
          - Bożek, powiedz... jak 
        przyjaciel. O Pawliku - co 
        myślisz?
          - O jednorękim? - upewniłem 
        się.
          - Tak, strażnik. Chodzi za mną 
        jak utrapienie i oczy wybałusza. 
        Aż mi niezręcznie.
          Żal mi jej było dla Pawlika.
          - Niech wybałusza - 
        powiedziałem. - Od tego i 
        jesteśmy my, chłopy, żeby się na 
        ciebie gapić, nie ma w tym nic 
        osobliwego.
          - Gadasz.
          - Sam z ciebie oczu nie 
        spuszczam.
          - Breszysz, breszysz. Myślisz, 
        że nie widziałam twojej Polki? Z 
        Pawlikiem jak - poradź...
          - Nie spiesz się...
          - Dziękuję za takie rady. 
        Dosyć się naczekałam.
          - Należy ci się, Fieńka, jakiś 
        fajny chłopak.
          - A skąd ich brać, tych 
        fajnych? - Myślałem, że parsknie 
        śmiechem, ale nie, mówiła serio 
        i jej oczy ocienione długimi 
        rzęsami spochmurniały. - Ech, 
        dola moja dziewicza z takimi 
        doradcami!
          Trzeba ostrożniej, pomyślałem.
          - Co do mnie, wiem tylko, że z 
        Pawlika porządny chłop. Z mojego 
        punktu widzenia. Nie mam z nim 
        kłopotów...
          - Ach, z twojego punktu 
        widzenia. - Teraz się zaśmiała. 
        - Ja mam całkiem inny punkt 
        widzenia i na co innego 
        spoglądam. Ale póki co na 
        Pawlika możesz liczyć, ręczę. - 
        Zawołała: - Z drogi! Naprzód za 
        ojczyznę!
          Zaczęła się robota w oddziale 
        chemicznym. Wraz z trzema 
        besarabskimi Żydami, wytrwałymi 
        pracusiami, dźwigałem kotły z 
        kwasem siarkowym i nosiłem worki 






        z których, gdy były suche, 
        ulatniał się zatykający nozdrza 
        pył kamienia winnego lub sody 
        kustycznej, a gdy materiał był 
        wilgotny, ściekała maź. Buty 
        taplały się w liliowych kałużach 
        żrącego kwasu mlekowego i do 
        rozpaczy doprowadzała mnie myśl, 
        że niszczeją. Dręczyłem się tym, 
        że spalę jedyne spodnie. Mowy 
        nie było o odzieży ochronnej - 
        wojna! Nie będę miał nawet w 
        czym na randkę pójść. 
          Kiedy przebrzmiała syrena i powlokłem 
        się do kotłowni, gdzie palaczki 
        pozwalały mi czasem korzystać z 
        natrysku, zaszedł mi drogę 
        dyrektor personalny. To ten, 
        pomyślałem przyglądając się jego 
        krępej postaci, to on mnie 
        przerzuca z oddziału do 
        oddziału, on to wszystko 
        akceptuje i przypieczętowuje. 
        Drań w jasnym garniturze, z 
        krawacikiem. Tylko te jego 
        gęste, krzaczaste czarne brwi, 
        te brwi kogoś mi przypominały, 
        kogoś ze świata, który odszedł.
          - Towarzysz Bergen? - spytał 
        dyrektor.
          Nie krzyknąłem hardo: "Bo co?" 
        Byłem zbyt znużony.
          - Ja...
          - Macie trochę pieniędzy? - 
        spytał dyrektor.
          Jakaś kara, przyszło mi na 
        myśl. Coś przeskrobałem, ale nie 
        wiem co. Co, u diaska? Zakłuło w 
        okolicy serca, zatrzepotała lewa 
        powieka. Rozkładam się.
          - Nadeszły materace - 
        powiedział dyrektor. - 
        Umieściłem was na liście.
          Kłucie ustało. Powieka wciąż 
        trzepotała.
          - Potrzebny wam materac? - 
        pytał dyrektor.
          - O tak, tak. BArdzo potrzebny 
        - pośPieszyłem zapewnić, bo 
        bałem się, żeby się nie 
        rozmyślił.
          - Kosztuje sto pięć rubli. 
        Będziecie mieć czy pożyczyć?
          - Znajdę. Wygrzebię na pewno! 
        - zawołałem śpiesząc do 






        magazynu.
          - Biegiem! - krzyknął za mną 
        dyrektor.
          Materac - klękajcie narody! 
        Rozłożyłem go w izdebce na 
        pryczy i wpatrywałem się w jego 
        biel uszczęśliwiony. Tę podartą 
        kołdrę, z której sypały się 
        strzępy ciemnej waty, zwinąłem w 
        wałek i zrobiła się z tego 
        poduszka jak w paryskich 
        hotelikach. Usiadłem na 
        materacu, potem rozciągnąłem się 
        na nim, potem znowu usiadłem - 
        nie, jak żyję czegoś tak 
        cudownego nie miałem!
          Lena była tego samego 
        zdania: cudowny! Pogładziła go 
        nawet ręką. Powiedziała:
          - Teraz masz już wszystko.
          Nie miałem prześcieradła, 
        koca, piżamy i wielu innych 
        rzeczy, ale o tym wcale nie 
        pomyśleliśmy. Lena spytała:
          - Jak Wiera Antonowna?
          Opowiedziałem jej wszystko. 
        Myślałem mówiąc: stało się, jak 
        przewidywałaś. Zna lepiej świat 
        niż ja. Zna kobiety. 
        Powiedziałem jej, że tam jest 
        kwasek, ale ja na to nie mogę 
        liczyć, jestem obcy. Próbowała 
        mnie pocieszyć: jakoś wyżyję i 
        tak dalej.
          - Nie o to chodzi - 
        powiedziałem chmurny. - Chodzi o 
        to, żebym się nie zmienił.
          - Co ty wygadujesz?
          - Boję się tego Bożka, który 
        nie umiał cię kochać.
          Przez jej twarz przebiegł 
        cień. Powiedziałem:
          - I chciałbym ci kupić 
        spódnicę.
          - Czy już ci się nie podobam w 
        tych spodniach? Przyniosłam 
        wszystko, coś zamówił. Tu masz 
        resztę.
          Wręczyła mi pieniądze i wyjęła 
        z torby placki, ser i kartofle. 
        Mianowałem ją od razu szefem 
        zaopatrzenia. Siedząc obok 
        siebie na materacu jedliśmy 
        uzbeckie placki z serem.
          - Pyszne, prawda? - chwaliła 






        Lena. - Jak wrócimy, będę w domu 
        piec takie same.
          - Na sprzedaż.
          - MOże i na sprzedaż.
          - Założysz czaj_chanę - 
        mówiłem. - Zielona herbata z 
        rodzynkami, placki, szaszłyk 
        barani i pilaw z ryżu.
          - I pieczony kurdiuk - 
        przypomniała Lena.
          - I prasowana morwa zamiast 
        chałwy. Zbijesz majątek.
          - O majątku nie ma mowy. 
        Zapominasz, że to będzie barek 
        socjalistyczny! Wyobrażasz 
        sobie, że poprowadzę inny?
          - Nie wyobrażam sobie. Mam 
        nawet nazwę: "Czerwony Smakosz. 
        Spółdzielnia imienia towarzysza 
        Mikojana". On wygląda na 
        takiego, co lubi dobrze zjeść.
          - Nie jesteś dowcipny, Bożek.
          - Jak materac? - spytałem.
          - Udał się.
          - Czy Nata wie, gdzie jesteś?
          - Wie.
          - Nie gorszy się?
          - NiE, ona mi ufa. MNie
        wszyscy ufają.
          Całowałem jej włosy za uchem. 
        Nie usuwała głowy. Poddawała się 
        pocałunkom z przymkniętymi 
        oczyma mrucząc:
          - Dobrze, że nie kupiłam 
        cebuli, prawda?
          - Dobrze, szefie.
          - Strasznie gorące masz szoło. 
        Strasznie rozpalone.
          - Bo mam gorączkę. Zbliża się 
        malaria.
          Czułem przebiegające przez 
        plecy dreszcze.
          - Powinieneś zażyć chininy.
          - Obejdzie się.
          - MOgę się trochę położyć? - 
        spytała.
          Gdyby nie ten cudowny materac, 
        nie przyszłoby jej to na myśl. 
        Leżała z głową opartą na 
        zwiniętej kołdrze.
          - Zmęczona? - spytałem.
          Uśmiechnęła się do mnie tamtym 
        uśmiechem spod framugi drzwi, a 
        potem otworzyła objęcia. 
        Wsunąłem się w nie delikatnie. 






        Klęcząc na pryczy, otoczony jej 
        ramionami, całowałem przykryte 
        lokami oczy. Była to inna Lena, 
        inne objęcia, inne pocałunki. 
        Szepnąłem:
          - To ty jesteś ta drewniana 
        Lena?
          - Nigdy nie byłam drewniana.
          - Co się z tobą stało?
          - Nic. Zmieniłam tylko 
        uczesanie. To ciebie ktoś 
        odmienił.
          - Naprawdę?
          - Nigdy nie zwracałeś na mnie 
        uwagi.
          - Przecież ci na tym nie 
        zależało.
          - Ale jednak. Byłeś 
        niemożliwy.
          Powiedziałem:
          - Kocham cię.
          Westchnęła. Nieśmiało wplotła 
        palce w moje włosy. Usłyszałem 
        skargę:
          - Nigdy mi tego nie 
        powiedziałeś.
          - Co znowu! - obruszyłem się.
          - Ależ tak, nigdy. Mówiłeś mi, 
        że mi będzie dobrze. I jeszcze 
        takie rzeczy. Ale nie, że 
        kochasz.
          Tak, to była prawda, teraz 
        dopiero to sobie uświadomiłem. 
        Spytałem cichutko:
          - Teraz wiesz?
          - Teraz wiem.
          Leżała wyprostowana, 
        nieruchomo poddając twarz moim 
        pocałunkom. W półmroku lśniły 
        jej równe, białe zęby. Spytałem:
          - Teraz ze mną zamieszkasz?
          - Nie, Bożek.
          - Dlaczego? - Zerwałem się i 
        usiadłem na pryczy. Pytałem 
        wzburzony: - Na miłość boską, 
        dlaczego? Wciąż czekasz na 
        tamtego?
          - Och nie, to nie takie ważne.
          - Ale był jakiś tamten?
          - Był, ale trochę 
        przesadziłam. Specjalnie.
          Całował ją w kark i ona to 
        pamięta. Usłyszałem:
          - Gdybym miała wyjść za mąż, 
        to oczywiście tylko za ciebie. 






        Ale nie mogę.
          - Chcę, żebyś mi to 
        wytłumaczyła.
          Zaczęło się. Że przecież ona 
        jest ze Lwowa. Że przecież 
        rodzice będą tam. Że Związek 
        Radziecki, że komsomoł, że to i 
        tamto. Do diabła! Do diabła z 
        tym wszystkim! Ukraińcy, Polacy, 
        Żydzi, Rosjanie, walka klas! 
        Niech to wszystko piekło 
        pochłonie! - rozwrzeszczałem 
        się. Ona chciała się podnieść, 
        ale ja trzymałem ją mocno za 
        ramiona.
          - Gwiżdżę na te wszystkie 
        twoje wymysły! - krzyczałem. - 
        Słyszałaś? Kicham na to! Ty i ja 
        - to jest ważniejsze niż tamto 
        wszystko!
          - Jeśli tak jest, Bożek, jeśli 
        to wszystko jedno, to zostań tu 
        ze mną. No proszę.
          Mruknąłem:
          - Jestem polskim aktorem. 
        Polskim - podkreśliłem.
          Dotknęła mojego czoła chłodną 
        ręką.
          - Masz malarię, synu - 
        powiedziała. - Nie wiem, co z 
        tobą robić. Przyniosę ci rano 
        chininy.
          Dźwignęła się z pryczy. 
        Poprosiłem:
          - Zostań.
          Nie odpowiedziała. Objąłem ją 
        i zacząłem błagać:
          - Nie odchodź, Lenka, nie 
        odchodź. Zostań ze mną. Nie chcę 
        być sam. Dziś nie chcę być sam.
          Nie odpowiadała. Prosiłem:
          - Śpij dzisiaj tutaj. Śpij na 
        moim materacu.
          Pogładziła mnie po mokrych od 
        potu włosach.
          - Ale nie mocuj się ze mną - 
        powiedziała. - Tak się umawiamy. 
        Będę spała w spodniach.
          Pocałowała mnie leciutko, 
        nieśmiało - pierwszy raz to ona 
        mnie pocałowała - i pogroziła 
        palcem:
          - Pamiętaj.
          Położyliśmy się i przywarłem 
        do niej całym ciałem. W głowie 






        mi się kręciło - od gorączki i 
        szczęścia. MOja dziewczyna. MOja 
        nareszcie. Jestem szczęściarzem. 
        Osioł. Dureń. Takiemu durniowi - 
        takie szczęście.
          Prosiła:
          - Pamiętaj, przyrzekłeś. 
        Błagam cię. Ja nie pozwalam. Ja 
        nie chcę. MOże kiedyś, może to 
        przyjdzie. Nie zrobisz tego. Nie 
        zrobisz, prawda?
          Szeptałem zachłystując się 
        własnym gorącym oddechem:
          - Będzie, jak ty chcesz. Jak 
        ty zechcesz. Zawsze, jak 
        zechcesz.
          Krzyknąłem ze szczęścia i 
        rozkoszy, a potem było 
        milczenie, lekkie i puste, 
        radosne i obezwładniające. 
        Widziałem śnieżny step, a na nim 
        jako daleki, czarny punkcik mój 
        rozgdakany karabin maszynowy. 
        Było gorąco i chciało mi się 
        łyknąć trochę tego śniegu.
          - Śpij - usłyszałem jej szept. 
        - Teraz już będziesz spał, 
        prawda? Masz takie rozpalone 
        czoło. Śpij.
          Wtuliłem głowę w jej pierś i 
        pomyślałem, że już wszystko 
        wiem. Wszystko o szczęściu i 
        nieszczęściu. I że nie wiem, czy 
        jestem teraz szczęśliwy, czy 
        nieszczęśliwy. Ale tak właśnie 
        było dobrze.
        
          Z rana powiedziała:
          - Nie pójdziesz dziś do pracy.
          - Muszę iść.
          - Nie pójdziesz, masz 
        gorączkę.
          Nalała wody do puszki po 
        konserwie i skropiła polepę. 
        Potem uprzątnęła ją brzozową 
        miotełką. Wyprostowała się, 
        rozejrzała po izdebce i naraz 
        zatrzymała wzrok na okienku. 
        Widziałem popłoch w jej oczach.
          - Bożek, ktoś tu zaglądał.
          Wyjrzałem na dwór.
          - To Nisso, córeczka 
        gospodarzy.
          Przywołałem dziewczynkę 
        palcem. Weszła do nas niosąc 






        misę pełną białego owocu morwy. 
        - KUp - mówiła. - Pan, kup. 
        Dałem dziewczynce pomięty 
        pięciorublowy papierek, a ona 
        postawiła misę na pryczy. Lena 
        zaczerpnęła garść białego, 
        wilgotnego grona i podała mi do 
        ust. Nisso spytała:
          - TY mordż~a?
          - Tak - odpowiedziałem za 
        Lenę. "Mordż~a", czyli żona, 
        miała pełne usta soczystego 
        owocu.
          - Dlaczego na kibitka nie 
        siedzi? - pytała śniadolica 
        dziewczynka. - MOrdż~a na 
        kibitka siedzi.
          Mruknąłem:
          - Odpowiedz dziecku.
          Lena tłumaczyła, że się uczy. 
        Nisso nie chciała zrozumieć. 
        Mordż~a na kibitka siedzi, 
        mamasza na kibitka siedzi - 
        wyliczała - mały_mały człowiek 
        na kibitka siedzi. Twoja też 
        siedź!
          - Dobrze, Nisso_dżon - 
        powiedziała Lena - jeszcze 
        posiedzę.
          A kiedy mała wyszła, 
        poskarżyła się:
          - Wszyscy ci pomagają, wszyscy 
        są przeciw mnie.
          Miała na sobie białą bluzkę z 
        krótkimi rękawami i szczupłe 
        ramiona pokryły się gęsią 
        skórką. Zaproponowałem jej swój 
        battle_dress. KIedy go włożyła, 
        osunąłem się na ziemię i 
        przycisnąłem twarz do jej kolan. 
        Z dłonią w moich włosach spytała 
        miękko:
          - Synu, co ty wyprawiasz?
          - Klęczę. Tam nie chciałem 
        klęknąć, przed tobą klęczę.
          - Gdzie nie chciałeś? - nie 
        zrozumiała.
          Nie odpowiedziałem na to. 
        Podniosłem głowę.
          - Zatrzymaj dla siebie ten 
        dress!
          - Głupstwa gadasz.
          - Ale chciałbym ci coś dać. 
        Coś wartościowego. Jest taka 
        piosenka - o perłach i dukatach, 






        o sznurze korali na szyję. 
        Chciałbym cię obsypać perłami. 
        Chciałbym cię obsypać 
        wspaniałościami.
          Powiedziała łagodnie:
           - Posiedzę trochę w tym 
        dressie. Jest przyjemny. - Zaraz 
        potem pochwaliła morwę: - 
        Świetne to było. Siadaj obok 
        mnie - rozkazała.
          A kiedy usiadłem, przytuliła 
        twarz do mojego rozpalonego 
        policzka. Tak właśnie - 
        milczących i przytulonych do 
        siebie - zastała nas Wiera 
        Antonowna.
          Nie zerwałem się z miejsca, 
        kiedy we drzwiach ukazała się 
        głowa kierowniczki. Powoli 
        rozplatałem objęcia, powoli 
        dźwigałem się z pryczy. Wiera 
        Antonowna wyrzuciła z siebie 
        obrażone "przepraszam" i 
        wycofała się. Wtedy wyskoczyłem 
        za nią z izdebki.
          Zamknąłem za sobą szczelnie 
        drzwi. Staliśmy nad szemrzącym 
        strumykiem, żeglowała po nim 
        skorupa od jajka, kołysała się 
        podmywana falą: to właśnie 
        widziałem w tej chwili z 
        bezsensowną wyrazistością. 
        Spytałem:
          - Pani coś ode mnie chciała?
          - O, nieważne. - Zaśmiała się 
        sztucznie. - Teraz już nieważne.
          - Dlaczego?
          - Myślałam, że jesteś chory. 
        Chciałam się dowiedzieć, co ci 
        jest.
          Więc to miało się stać teraz.
          - Jestem chory - powiedziałem.
          - Ale niepotrzebnie się 
        niepokoiłam, opiekę masz.
          To miało się stać teraz. Pełna 
        kieszeń pieniędzy. Dreszcze 
        przybierały na sile.
          - Zaraz będę miał atak - 
        powiedziałem.
          Zmierzyła mnie surowym 
        spojrzeniem.
          - Sądziłam, że jesteście 
        narzeczeństwem. Okazuje się, że 
        twoja panna wzorem moralności 
        nie jest. - Zacisnęła cienkie, 






        pokryte szminką wargi. - Nigdy 
        nie widziałam podobnej 
        demoralizacji! Radziecki 
        człowiek na coś podobnego by 
        sobie nie pozwolił. Oburzające! 
        - Ponieważ milczałem, spytała: - 
        Jutro będziesz zdrów?
          - Chyba będę musiał pójść do 
        szpitala.
          - Trzęsiesz się jak galareta.
          - To się zaczyna, Wiera 
        Antonowna. Widzi pani sama.
          - Ona cię doprowadzi do ruiny 
        - mówiła kierowniczka. - Te 
        młode nie znają miary.
          Obsypię ją perłami. 
        Pantofelki, jakiekolwiek, i 
        spódnica.
          - Jeśli do jutra mi nie 
        przejdzie - powiedziałem - pójdę 
        do szpitala. - Zaczyna się atak, 
        pani widzi.
          - Widzę. Winszuję niańki.
          Wróciłem do izdebki.
          - Po co przyszła? - spytała 
        Lena.
          - Zobaczyć, co mi jest. 
        Wścieka się. - Szczękałem 
        zębami. - To się zaczyna - 
        Lenka. Już się zaczęło.
          Podała mi bez słowa 
        battle_dress. Potem kazała mi 
        się położyć. Usłuchałem, a ona 
        otuliła mnie szczelnie 
        płaszczem. Ale było nadal zimno. 
        Pod górą płaszczy, byłoby tak 
        samo. Szczękając zębami mówiłem, 
        albo tylko myślałem, że mówię:
          - Ogolą mi głowę. Oni zawsze 
        tam golą głowy. Nie będziesz 
        chciała na mnie spojrzeć. 
        Potrzebna ci spódnica, najlepiej 
        granatowa. Nic dla ciebie nie 
        mam. Nic nie mogę ci dać. Czy 
        smakowała ci morwa?
          Usłyszałem:
          - Bardzo.
          I poczułem jej chłodną dłoń na 
        moim czole.
        
          7
        
          W kilka dni po powrocie ze 
        szpitala stanąłem przed sądem, 
        oskarżony o opuszczenie dnia 






        pracy bez usprawiedliwienia. 
        Leny nie było - jeszcze podczas 
        mojego pobytu w szpitalu 
        wyjechała z koleżankami do 
        kołchozu na okopywanie kartofli.
          Poszedłem do sądu z Zygmuntem, 
        którego zgłosiłem na świadka. 
        Ten sąd to był mały, ciemny 
        pokój o odrapanych ścianach. 
        Ławka, na której usiedliśmy, 
        musiała pochodzić z jakiejś 
        szkoły, bo była pokryta różnymi 
        nazwiskami i kilkoma sercami 
        przebitymi strzałą. Naprzeciw 
        nas, pod ścianą, na której 
        wisiały urzędowe portrety, stał 
        długi nagi stół, a za nim cztery 
        krzesła. - Trochę tu ascetycznie 
        - szepnąłem do Zygmunta. - Ty 
        byś chciał, żeby były kwiaty? - 
        Więcej ciepła dla podsądnego - 
        na to ja. - Chce ci się żartować 
        - mruknął on. DEnerwował się 
        bardziej niż ja, tarł ręce i 
        pochrząkiwał.
          - Aleś mnie wplątał - mówił. - 
        Po chorobęś mnie wplątał? Mało 
        mam kłopotów? Powinienem leżeć w 
        łóżku, gardło mnie boli. - 
        Chrząknął. - Słyszysz? Nie mogę 
        mówić.
          - Wyleczę cię spirytusem - 
        obiecałem.
          - To co ja mam mówić?
          - Prawdę. Poświadcz, że jestem 
        malaryk. Przecież wiesz, że 
        miałem w szkole malarię.
          - No chyba. Aleś mnie 
        wplątał...
          Jednoręki woźNy zawołał:
          - Wstać! Sąd idzie!
          Weszło troje. Zasiedli. Mogłem 
        im się przyjrzeć: w środku 
        tęgawy i łysy mężczyzna w 
        aksamitnej bluzie, po jego 
        prawej stronie młody, zezowaty 
        Uzbek z wąsikiem, w tiubietejce 
        na głowie, po lewej wystraszona 
        kobiecina w chuście, spod której 
        wyglądały kosmyki siwych włosów. 
        Mężczyzna w aksamitnej bluzie 
        przeglądał z surową miną 
        papiery.
          - Kto są ci po bokach? - 
        spytał szeptem Zygmunt.






          - Ławnicy.
          - A gdzie jest prokurator?
          - Sędzia wystarczy. Drobna 
        sprawa.
          - A obrońcy? - dopytywał się 
        Zygmunt, który studiował prawo w 
        Clermont_Ferrand.
          - Sam się będę bronił. Sprawa 
        jasna jak słońce. Ty mów tylko, 
        że wiesz, że jestem malaryk. 
        Chodzi o jeden nie 
        usprawiedliwiony dzień - 
        szeptałem. - Na następne mam 
        zaświadczenie ze szpitala.
          - Cisza! - upomniał woźny.
          Łysy w aksamitnej bluzie 
        przystąpił do procedury. - 
        Oskarżony Bergen! - Wstałem. 
        Łysy sprawdził dane, a następnie 
        powiedział:
          - Fabryka win i wódek numer 
        cztery wniosła przeciw wam 
        skargę o samowolne opuszczenie 
        dnia pracy w dniu siedemnastym 
        maja tysiąc dziewięćset 
        czterdziestego trzeciego roku. 
        Czy przyznajecie się do tego, że 
        siedemnastego maja nie 
        stawiliście się do pracy?
          - Nie stawiłem się, bo byłem 
        chory.
          Patrząc w dal, gdzieś ponade 
        mną, łysy w aksamitnej bluzie 
        mówił monotonnym głosem:
          - Zgodnie z obowiązującym 
        ustawodawstwem, powinniście mieć 
        zwolnienie lekarskie.
          - Złożyłem zwolnienie 
        lekarskie w kancelarii fabryki. 
        Oto odpis.
          Wyszedłem z ławki, podałem 
        aksamitnemu odpis i wróciłem na 
        miejsce. Ale nie miałem dobrych 
        przeczuć. Aksamitny zerknął na 
        papierek i powiedział, wciąż tak 
        samo monotonnie, jak zepsuta 
        płyta:
          - Zaświadczenie niniejsze 
        opiewa na dni od osiemnastego, 
        do dwudziestego trzeciego maja 
        włącznie. Oskarżenie zaś dotyczy 
        dnia siedemnastego maja.
          Próbowałem tłumaczyć jak 
        człowiekowi:
          - Zaświadczenie to potwierdza 






        jednak, że rzeczywiście 
        chorowałem w tym okresie na 
        malarię.
          PUścił to mimo uszu.
          - Czy siedemnastego 
        stawiliście się do pracy?
          - Nie.
          - Aleś mnie wplątał - 
        usłyszałem brzęczenie Zygmunta.
          - Czy posiadacie 
        zaświadczenie, że siedemnastego 
        maja byliście chorzy?
          - Przedstawiłem zaświadczenie, 
        z którego wynika, że następnego 
        dnia byłem tak chory, że 
        natychmiast wzięto mnie do 
        szpitala. Malaria ma swój okres 
        inkubacyjny i ataki febry 
        wzrastają stopniowo.
          - Te szczegóły nie mają dla 
        sądu znaczenia.
          Krzyknąłem:
          - Proszę o powołanie biegłego 
        lekarza.
          Łysy w aksamitnej bluzie 
        szepnął coś ławnikom. Kobieta w 
        chuście zatrzepotała powiekami, 
        zezowaty Uzbek łypnął okiem. 
        Oboje skinęli głowami. Aksamitny 
        wtedy ogłosił:
          - Sąd po naradzie odrzuca 
        wniosek oskarżonego.
          Zygmunt siedział blady, palce 
        mu się trzęsły. Powiedziałem:
          - Świadkiem mojej choroby był 
        ten tu obywatel, a także 
        kierowniczka oddziału 
        winno_spirytusowego, obywatelka 
        Wiera Antonowna Popowa. Proszę o 
        przesłuchanie tych świadków.
          Niepotrzebnie z tym 
        wyskoczyłem. Wiera Antonowna, 
        jeśli ją zawezwą, wspomni, że 
        zastała u mnie Lenę, będzie 
        usiłowała udowodnić - i z tym 
        aksamitnym jej się to uda - że 
        nie przyszedłem do pracy 
        dlatego, że miałem w domu 
        dziewczynę. Aksamitny, odbywszy 
        naradę z ławnikami podobną do 
        poprzedniej, wyrecytował:
          - Towarzyszka Popowa została 
        już poprzednio zgłoszona jako 
        świadek oskarżenia. Następnie 
        jednak powództwo zrezygnowało z 






        zeznań świadków. Sąd nie widzi 
        potrzeby ponownego powoływania 
        obywatelki Popowej...
          - Ten oto obywatel... - 
        zacząłem i wskazałem na 
        Zygmunta.
          - Sąd staje na stanowisku, że 
        sprawa nie wymaga 
        przesłuchiwania świadków.
          Wyciągnąłem do Zygmunta rękę:
          - MOżesz iść do domu.
          - Adieu - powiedział. - Głupia 
        historia. - Zygmunt podszedł do 
        stołu sędziowskiego. - Proszę tu 
        potwierdzić, że byłem w sądzie, 
        bo jutro mnie będą się czepiać.
          Aksamitny podpisał mu 
        zaświadczenie. Po wyjściu 
        Zygmunta zwrócił się do mnie 
        nawet dość przyjaźNie:
          - Czy oskarżony jest w stanie 
        przedstawić odpowiedni dokument?
          - Nie.
          - Sąd udaje się na naradę.
          ZOstałem sam, nawet woźny 
        wyszedł. Łysy wszedł raz, 
        spojrzał na mnie jakby z 
        odrobiną zrozumienia, spytał:
          - No to jak z tym 
        zaświadczeniem?
          Odpowiedziałem z uśmiechem: 
        nie mam. Potem oglądałem w 
        zamyśleniu portrety na 
        ścianach. Podczas ogłaszania 
        wyroku ławników już nie było. 
        Staliśmy naprzeciw siebie tylko 
        my dwaj - sędzia i ja. Jednoręki 
        woźny sterczał w drzwiach. 
        Usłyszałem sentencję:
          - Oskarżony Bergen skazany 
        zostaje (paragraf... artykuł...) 
        na grzywnę przez potrącenie na 
        rzecz skarbu państwa dwudziestu 
        procent zarobków w ciągu pięciu 
        kolejnych miesięcy. - Kara 
        symboliczna, pomyślałem, nie ma 
        się czym przejmować. - W razie 
        powtórzenia się przestępstwa - 
        teraz wytężyłem słuch, nie 
        podobał mi się ten dodatek, 
        zapowiadał coś groźnego - kara 
        zamieniona zostanie na półtora 
        roku więZienia.
          Lekkie kłucie w okolicy serca. 
        Nie przelewki, trzeba się mieć 






        na baczności. Pokonało mnie 
        babsko. Pchnąłem drzwi ciemnego 
        korytarza i znalazłem się w 
        oślepiającym świetle ulicy. 
        Dopiero po chwili wyłoniła się 
        ze światła Wiera Antonowna: 
        stała w cieniu morwy, w 
        przyzwoitym ciemnoszarym 
        kostiumie i rozmawiała z 
        wysokim, smukłym oficerem. 
        Skinęła na mnie ręką wołając:
          - Jak ci poszło, Bergen?
          Nakazałem sobie spokój.
          - Wygrała pani - powiedziałem.
          - Ja? Dlaczego ja? Proszę, nie 
        mieszaj mnie do tego. Z 
        oskarżeniem wystąpił zakład 
        pracy. - Zachowywała się, jakby 
        rzeczywiście jej to wszystko 
        było obojętne. - Więc jak?
          - Pięć miesięcy po dwadzieścia 
        procent.
          Uśmiech pełen lekceważenia.
          - Co to dla ciebie znaczy, 
        takiego bogacza? - Podejrzewa 
        mnie o nie wiem jakie nadużycia, 
        pomyślałem bezradny. - 
        Powiedziała z nagłym ożywieniem: 
        - A wiesz, że od jutra wracasz 
        do naszego oddziału?
          Ma amanta, pomyślałem, 
        przyglądając się smukłemu 
        oficerowi.
           Nie podziękowałem. Ukłoniłem 
        się.
          - Muszę już iść.
          - Pamiętaj, jutro wprost do 
        nas. Pojedziesz do Soczaku po 
        surowiec!
          Odchodząc, słyszałem, jak 
        mówiła do oficera:
          - Nasz robotnik. Naruszył 
        dyscyplinę pracy.
          Wracałem do izdebki bez 
        pośPiechu - nic mnie tam nie 
        ciągnęło. Ale była Lena! KIedy 
        pchnąłem drzwi, zerwała się z 
        pryczy, z jej kolan stoczyła się 
        książka. Chwyciłem moją 
        dziewczynę w objęcia i tuląc do 
        siebie myślałem: zaraz się 
        rozpłaczę. Dopiero teraz 
        poczułem bolesne upokorzenie 
        sądu. Wróciła, wróciła do mnie - 
        i tylko to było w moim gorącym 






        szepcie.
          - Spójrz, jakie mam ręce - 
        powiedziała.
          Były czarne i pokaleczone. 
        Przycisnąłem je do ust.
          - Gdzie się włóczysz? - 
        spytała z wymówką. - Czemu na 
        mnie nie czekasz?
          - Włóczę się po sądach. - 
        Zdobyłem się na uśmiech. - 
        Miałem proces o tamten dzień.
          - Znowu mnie objęła, tym razem 
        zarzuciwszy ręce na szyję. 
        Przyciskając twarz do jej 
        policzka oznajmiłem jej wyrok. 
        Jej ręce zacisnęły się mocniej.
          - To przeze mnie - 
        powiedziała.
          - Nie, przez nas.
          Dodałem zażenowany:
          - Ale Wiera Antonowna bierze 
        mnie z powrotem do siebie. Kręci 
        się koło niej jakiś przystojny 
        oficer.
          Poczułem wilgotne usta na 
        moich ustach.
          - Świetnie, synu, teraz 
        będziesz miał spokój. ZObacz! - 
        zawołała podniecona. - Zobacz, 
        co ci kupiłam.
          Zdjęła z gwoździa granatową 
        płócienną bluzę. Ałajski bazar w 
        Taszkiencie, przypomniałem 
        sobie, bluza, która pachniała 
        smarem i cudzym potem.
          - Nawet nie dziękujesz - 
        bąknęła.
          - To dlatego, że miałem kiedyś 
        podobną. Tylko tamta była brudna 
        i stara. Wyrzuciłem ją po 
        komisji.
          - Będziesz mógł oszczędzać 
        dress.
          Byłem wciąż tam, na bazarze, 
        bosy i gniewny.
          - Wyglądasz - powiedziała 
        przypatrując mi się, jakbyś się 
        bał mojej bluzy.
          Odgadła, pomyślałem.
          - Nie, nie boję się - 
        uspokajałem ją i siebie. Ta jest 
        nowa. I od ciebie, przyda się na 
        pewno. - Wyjąłem z kieszeni 
        placek i przełamałem go na pół. 
        - Podjemy sobie. Zarobiłaś coś w 






        kołchozie? Zdaje się, że trochę 
        przytyłaś. Ile kosztowała bluza?
          Nie odpowiedziała. Wyjąłem 
        pieniądze.
          - Ile? - spytałem raz jeszcze.
          Powiedziała zakłopotana:
          - To miał być prezent.
          - Dobrze - powiedziałem nie od 
        razu. - Dziękuję ci.
        
          Pomyślałem: zaraz będzie 
        płacz.
          Lena siedziała na materacu z 
        podkulonymi nogami i zwieszoną 
        głową. Kiedy nachyliłem się nad 
        nią, odwróciła się i schowała 
        twarz w kołdrze, której 
        używaliśmy zamiast poduszki. 
        Teraz byłem już pewny: zaraz 
        będzie płacz. Wszystko według 
        najbardziej wytartych schematów. 
        Nawet ta poduszka: jak w paryskim 
        hoteliku.
          Nadeszła Nisso, przyniosła 
        gorące jeszcze placki pszenne i 
        pachnące surowizną ogórki. Nie, 
        to nie nędzny hotelik z filmów 
        Marcela Carn~e, całe szczęście. 
        Uśmiechnąłem się do małej 
        Nisso_dżon jak do zbawczyni. 
        Lena nie podnosiła głowy z 
        kołdry. Nisso taktownie nic nie 
        zauważała, wyszła bezszelestnie, 
        a ja podszedłem do podłużnego 
        okienka. Za nim, niby figura w 
        witrażu, dziewczynka płynęła 
        ścieżką, krokiem tanecznym, 
        kołysząc biodrami jak dorosła. 
        Kozy pasły się w bujnej trawie. 
        Obok pnia pierwszej topoli 
        mrugało wschodzące słońce. To 
        stało się po całej nocy snu, o 
        świcie - próbowałem utrwalić w 
        pamięci. Rozległo się wycie 
        syreny fabrycznej. Szepnąłem:
          - Lenka.
          Siadła na pryczy, ale wciąż 
        nie umiała mi spojrzeć w oczy.
          - Spójrz na mnie - poprosiłem.
          Spojrzała - i zaraz opuściła 
        wzrok.
          - Nie martw się - szepnąłem. - 
        Kocham cię.
          KIwnęła kilkakrotnie głową. 
        Tak_tak, tak_tak, kochasz.






          - Pobierzemy się - mówiłem. - 
        Jedz placki. Zobacz, młode 
        ogórki.
          Tak_tak tak_tak. Nagle 
        odezwała się:
          - Jak to się stało?
          Odpowiedziałem zmieszany:
          - Zdawało mi się, że chcesz.
          - Myślałam, że będzie jak 
        wtedy.
          Stałem w poczuciu winy i 
        zarazem pełen wątpliwości. Już 
        lepiej, żeby płakała! Już 
        lepiej, żeby wybuchnęła gniewem! 
        Włożyłem placek do kieszeni: był 
        gorący, parzył biodro. 
        Powtórzyłem:
          - Zdawało mi się, że tego 
        chcesz.
          Wargi jej drżały, z trudem 
        powstrzymywała się od płaczu. 
        Właściwie to mnie to wszystko 
        obraża. Powiedziałem:
          - Nie wiedziałem, że będziesz 
        mieć aż taki żal.
          Wstała i dotknęła leciutko 
        mojego ramienia.
          - Idź do pracy. Ja tu zostanę, 
        posprzątam.
          - Będę zaraz przejeżdżać 
        ciężarówką.
          Zawsze wybiegała z izdebki, 
        ilekroć słyszała, jak 
        nadjeżdżamy, i przesyłała mi 
        promienny uśmiech.
          - Jedziemy do bazy po wino - 
        powiedziałem.
          Milczenie. Milczenie. Wziąłem 
        jej twarz w dłonie, uniosłem, 
        ale ona odwróciła wzrok. 
        Pozwoliła się pocałować. 
        Milczenie. Milczenie. Znowu 
        syrena wrzeszczy. Zobaczyłem 
        siebie - nie wiem dlaczego, 
        chyba przez tę syrenę - 
        gaszącego pożar w szpitalu na 
        Elektoralnej, obok Halina Grant, 
        nad nami ciężki pomruk 
        bombowców. Wyszedłem z izdebki. 
        Niebo było czyste - jak wtedy. 
        Moją dziewczyną jest nie Halina 
        i nie Gina, tylko harda 
        Ukrainka, komsomołka ze Lwowa. 
        Spełniło się na wygnaniu, w 
        czwartym roku wojny - moja 






        pierwsza kobieta, ja jej pierw-
        szy mężczyzna - spełniło się i 
        nie wiadomo, co z tym dalej 
        robić. Tym bardziej, że zamiast 
        histerii i pieszczot, płaczu i 
        czułości padło pytanie: "Jak to 
        się stało?"
          Ciężarówka była gotowa do 
        drogi. Załadowaliśmy na nią 
        sześć pustych beczek. Podałem 
        Maszy przepustkę. Przy 
        kierownicy zasiadła Fienia - 
        była w nowych zielonych 
        bryczesach wsuniętych w buty z 
        cholewami, na głowie miała 
        czerwoną chustę. Jak z plakatu, 
        pomyślałem, załamała się 
        dziewczyna.
          - Znowu do nas? - spytała.
          - Wedle rozkazu.
          - Blado wyglądasz - zauważyła 
        z uśmiechem. - Po co rekordy 
        bijesz?
          Czułem omdlałość w całym 
        ciele. Uśmiechnąłem się do 
        wspomnienia. Pochwaliłem się:
          - Dźwignę cię jak zawsze.
          - Nie dotykaj!
          - Bo co?
          - Bo tak. Za mąż wychodzę.
          - Powinszować.
          - I ciebie na wesele proszę. 
        Przyjdź, będzie wesele jak za 
        dawnych czasów. Wiera Antonowna 
        dwa wiadra samogonu ofiarowała. 
        I muzyka będzie: beznogi Wania 
        pośrodku stołu zasiądzie i na 
        bajanie nam zagra. Słyszałeś go 
        kiedy? Czarodziej! Niura z 
        gitarą się obiecała. Zaśpiewamy 
        pieśni staromodne, długachne, 
        tęskne, na całe gardło. 
        Przyjdziesz?
          - Bóg zapłać. Kto zaś ten 
        szczęśliwy?
          - A kto jak nie Pawlik?
          - Aha - powiedziałem. 
        Powtórzyłem: - aha. - I 
        pomyślałem z żalem: ten tępy 
        wyskrobek dla takiej wspaniałej 
        dziewczyny!
          - Co ci się nie podoba? - 
        żachnęła się. - Mam czekać i 
        więdnąć? Kto lepszy podleci? Na 
        froncie mężów nie hodują, na 






        froncie im gałązki przycinają, a 
        to i cały pień podetną.
          - Pawlik, spokojny chłopak - 
        odezwałem się. - Nie buszuje.
          - Dałabym mu ja buszowanie! - 
        Dziewczyna zacisnęła olbrzymią 
        pięść.
          - Co ci kupić? - spytałem. - 
        Parę talerzy?
          - Obejdzie się. Przynieś 
        trochę spirytusu, będę ci 
        wdzięczna.
          - Zamówienie przyjęte.
          - I gardło do picia.
          - Obstaluję sobie.
          - A teraz ładuj się do 
        szoferki. Tylko łapy przy sobie!
          Nisupin i Biezzubow wspięli 
        się na platformę. Fienia 
        nacisnęła nogą starter.
          - Przed twoją kibitką zwolnię 
        - obiecała.
          - Nie trzeba.
          - Twojej nie ma?
          - Jest.
          - Pewnie śpi utrudzona. Ech, 
        Boże mój!
          - Nie śpi.
          - To o co w końcu chodzi?
          - Nie wyjrzy.
          - Pokłóciliście się?
          - Żebym to ja wiedział!
          - Ja jednak zwolnię - 
        postanowiła Fienia.
          Wyjechaliśmy na ulicę. 
        Ciężarówka podskakiwała na 
        wybojach.
          - Nie widać jej - mruknęła 
        Fienia patrząc przed siebie.
          - Nie widać - potwierdziłem.
          Fienia zmieniła bieg, silnik 
        zagrał mocniej, nacisnęła 
        sygnał. Zbliżaliśmy się do mojej 
        lepianki, wprost pod uchylone 
        drzwi. Rozwarły się naraz i 
        ukazała się Lena - w spodniach i 
        moim battle_dressie. 
        Rozczesywała opadające na plecy 
        włosy przesyłając mi bezradny 
        uśmiech.
          - Stój! - zawołałem.
          Fienia szarpnęła hamulec, na 
        górze stuknęły puste beczki, 
        Nisupin i Biezzubow zaklęli. 
        Wyskoczyłem z szoferki i 






        pobiegłem do Leny.
          - Z nami, panienko! - 
        zawołałem chwytając ją za ręce. 
        - Proszę!
          Zawahała się. Poprosiłem:
          - Jedź, Lenka, jedź z nami. 
        ZObaczysz, jak ładujemy beczki. 
        Nigdy tego nie widziałaś.
          Pociągnąłem ją za sobą do 
        samochodu. Usiadła obok Fieni, a 
        ja wskoczyłem na platformę.
          Stałem obok Nisupina i 
        Biezzubowa, opierając się dłońMi 
        o dach kabiny i poddając twarz 
        pędowi powietrza. Puste beczki 
        klekotały i biły po nogach. Nie 
        czułem nic, wyśpiewywałem arie, 
        monologi, melodie zapomniane, 
        strzępy wierszy wybuchały z 
        pamięci jak miny na donieckich 
        śniegach, a może wszystkie te 
        pieśni i słowa sam komponowałem, 
        może te rytmy były i nie były, 
        grały w mózgu i tętnicach, 
        rozbrzmiewając w świecie 
        nierzeczywistym, w świecie 
        maligny i fantasmagorii, w 
        którym drgają lśnienia złotych 
        pantofelków, czarują jedwabną 
        czernią cylindry, skowyczy 
        romans, szaleje blichtr i 
        głupota, pan prezes rzyga 
        szampanem, pan generał wybałusza 
        oczy na rozfalowane rzędy łydek 
        - nic nie wiedzieli, o wszystkim 
        zapomnieli, o wszystkim, co 
        miało nastąpić. Ciężarówka 
        pędziła, beczki podskakiwały, 
        silnik brzęczał, w szoferce 
        siedziała moja dziewczyna, moja 
        pierwsza kobieta.
          Schyliłem się do okienka 
        kabiny i zobaczyłem Lenę w 
        beztroskiej pogawędcce z Fienią. 
        Baby zawsze jakiś wspólny temat 
        znajdą. Ciekawe o czym tak 
        plotą. Jesteśmy.
          Zajechaliśmy półkolem na plac 
        sowchozu_winnicy. Z baraku 
        sypnęli się robotnicy, Żydzi z 
        Polski. Zaraz mnie otoczono:
          - To twoja dziewczyna?
          - Uwaga - przestrzegłem - ona 
        jest z Polski. Niemiecki też 
        zna. - Nie mogłem się 






        powstrzymać, żeby jej nie 
        chwalić: - Zna sześć języków.
          Usłyszała to i popatrzyła na 
        mnie z wyrzutem. Jakiś 
        zarośnięty szpakowatą szczeciną 
        mężczyzna w starym popielatym 
        kapeluszu podszedł i cmoknął 
        Lenę w dłoń.
          - Pani pozwoli, magister 
        Epsztajn. Mój ojciec miał 
        kancelarię adwokacką na 
        Akademickiej, może pani 
        słyszała?
          Nisupin zawołał:
          - Bożek, do beczek!
          Dałem teraz pokaz sprawności - 
        dla niej. Sam wtaczałem beczki 
        na górę, sam je na platformie 
        rozstawiałem ciężko opuszczając 
        z półsztorcu na podłogę 
        ciężarówki, aż podwoziem 
        kołysało. Pot mi wystąpił na 
        czoło, grały mięśnie na barkach 
        i w ramionach, i było w tym 
        szczęście, że są takie silne, 
        takie posłuszne i śmiałe.
          Wieczorem, kiedy w mrocznej, 
        pachnącej herbacianym naparem 
        czaj_chanie jedliśmy szaszłyk z 
        białymi plackami, Lena mówiła:
          - Miała rację, ta Wiera 
        Antonowna. Do twarzy ci z 
        beczkami.
          - Nie wiem, czy mi do twarzy. 
        Wiem, że potrafię tyrać. Nie 
        musisz się bać. Wszystko będzie 
        dobrze.
          - Jor_jor kiedy będzie? - 
        spytał Karim podchodząc z 
        czajnikiem zielonej herbaty. Był 
        szczupły, wyrośnięty, miał lat 
        siedemnaście i zdaje się, że nas 
        wyróżniał.
          - Czyj jor_jor? - spytała 
        Lena.
          - Siostry i Bożka.
          - Po wojnie - burknęła Lena. - 
        Jeszcze placek Karim_dżon.
          Karim odszedł po placek, po 
        chwili wrócił.
          - Powrót męża Maszy słyszał? - 
        zapytał z uśmieszkiem. - Dwa 
        męża przyjechali urlop z front: 
        mąż Maszy i mąż LIzy. Znasz 
        LIza?






          - Znam, jest miła - 
        odpowiedziałem. Pracowała w 
        chemicznym i kiedy rozerwały mi 
        się spodnie, wyłatała je 
        kawałkiem worka.
          - LIza i spokojna kobieta, 
        powiedział Karim. - Zakonnik 
        kobieta. A Masza bladź! Każdy 
        ispał. Saidow ispał, Bachtiejew 
        ispał.
          - A ty? - spytałem.
          - Ja też. Bladź, bez pieniędzy 
        z mężczyzna ispał. Dwa męża 
        wracają i co? Na LIzy dom wielki 
        awantura. Ty to, ty tamto, ty 
        mężczyzna ispał_ispał. LIza 
        płacze, boży się, mąż nie 
        wierzy, krzyk_krzyk: ja na front 
        z Nemyslar wojuję, ty 
        izdradzasz. MOcno LIza pobita. A 
        na Maszy dom ani jedno kwaśne 
        słowo, miłość, mąż bardzo 
        zadowolony, kocha. Taki iświat.
          - Jaki z tego morał? - spytała 
        Lena, kiedy Karim odszedł.
          Nie miałem na poczekaniu 
        odpowiedzi.
          - Chyba żaden - powiedziałem. 
        - Obrazek z życia, nic więcej.
          - Który z nich kocha? Któremu 
        żona jest obojętna?
          - Nie wiem. Jeden jest 
        sangwinik, drugi więcej filozof.
          - Kobiety powinny sobie coś z 
        tego wywnioskować.
          - Nie - powiedziałem - to jest 
        opowiastka o mężczyznach, nie o 
        kobietach. Jeden ma gorącą 
        wyobraźNię, drugi senną i trochę 
        wygodnicką. Jednemu domysły nie 
        dają spokoju, drugi ich do 
        siebie nie dopuszcza. Powiem ci 
        więcej: mąż LIzy ten, który bił, 
        sam miał pod Stalingradem 
        frontową babę i uważa, że jest w 
        porządku: wojna, ołowiany 
        deszcz, zagrożone życie. LIza o 
        niej wie, mimo to była mu 
        wierna.
          - On wróci do tamtej?
          - Możliwe. Jeśli jednostka 
        będzie gdzieś niedaleko.
          - I pobije tamtą też?
          - Na pewno. On to ma w rękach. 
        - Chwilę jej się przypatrywałem. 






        - Kiedy się do mnie 
        przeprowadzisz?
          - Dlaczego ci to przyszło do 
        głowy?
          - Chyba to naturalne. - 
        Uśmiechnąłem się do niej 
        zwycięsko. - Teraz musisz.
          - Wcale nie muszę.
          - Ależ tak. Teraz jest 
        inaczej.
          Odpowiedziała stanowczo:
          - Wcale nie.
          Milczałem urażony. Potem 
        powiedziałem:
          - Myślałem, że to jakaś zmiana 
        w twoim życiu. Że to się liczy.
          - Nie mówmy o tym. - Po chwili 
        mówiła z ożywieniem: - Niedługo 
        egzaminy. Potem zaczynają się 
        studia. Nic się nie zmieniło, 
        Bożek. Będę nadal do ciebie 
        przychodziła. Czy ci to nie 
        wystarcza?
          Nadąsałem się:
          - Nie.
          - Powinno wystarczyć, synu.
          Jadła z apetytem szaszłyk. Od 
        czasu do czasu podnosiła wzrok i 
        próbowała uśmiechem dodać mi 
        otuchy. Położyła swą poczerniałą 
        i podrapaną od pracy w kołchozie 
        dłoń na mojej dłoni i poprosiła:
          - Więcej o tym nie mówmy, 
        dobrze?
          Część druga (c.d.)
        
          W butach
        
          8
        
          Wiedziałem, że zastanę ją u 
        Zygmunta. Zygmunt wciąż jeszcze 
        był palaczem w kuchni szpitala 
        gruźliczego, skąd przynosił opał 
        i menażki z zupą, natomiast 
        Jula, jego żona, zmieniła pracę, 
        została wychowawczynią w 
        sierocińcu polskim i opuściła 
        mieszkanie braci oraz gorące 
        dysputy na temat odwszalni 
        miejskiej. Słusznie uznała to za 
        awans towarzyski, szczególnie 
        wśród społeczności uchodźców z 
        Polski. Ruda Jula, chociaż 
        musiała ciężko pracować, była 






        roztrzepana i niepraktyczna, 
        pojęcia nie miała o sprawach 
        kuchni, więc Zygmunt 
        zaproponował Lenie, żeby jej 
        czasem pomagała. Mieszkali 
        również na Pendżikient_kuczasi, 
        tylko bliżej rynku.
          Z fabryki wyszedłem głodny. 
        Nie dowieziono dziś chleba, 
        piekarnia nawaliła. Jak na 
        złość, przed bramą nie było ani 
        jednego sprzedawcy placków. 
        Jutro ceny podskoczą do góry 
        (spadną za to ceny odzieży - 
        tego zjawiska nie znali 
        dotychczasowi ekonomiści: kiedy 
        chleb szedł w górę, następowała 
        zwiększona podaż odzieży na 
        bazarze i spadek jej cen). 
        Ściskając pieniądze w garści 
        dotarłem do swojej kibitki, 
        stałem chwilę przed drzwiami - 
        oczywiście rzeźbione, nawet taki 
        śmieć musi mieć ornament - nie 
        wszedłem do siebie, pobiegłem w 
        dół Pendżikient_kuczasi do 
        mieszkania Zygmunta. Może ją 
        zastanę...
          KUcała przy saganku stojącym 
        na cegłach. Mieszała w nim zupę 
        długą drewnianą chochlą. Nie 
        odpowiedziałem na jej 
        porozumiewawczy uśmiech. 
        Spojrzałem ponuro na saganek.
          - Gotujesz?
          - Zupę na soczewicy. Zdaje 
        się, że nie dosoliłam.
          Zabrała się do krajania 
        cebuli. Wycierała wierzchem 
        dłoni załzawione oczy.
          - Muszę pomyśleć sobie o czymś 
        smutnym, żeby nie płakać na 
        próżno - zażartowała. - Czemuś 
        taki pochmurny?
          - Gotujesz - powiedziałem 
        cicho, ale ze złością.
          - Widzisz przecież.
          - Dla nich to gotujesz.
          Obejrzała się: Jula była 
        wewnątrz domu.
          - Za kolację - zwierzyła się 
        Lena.
          - Psiakrew!
          - Co cię ugryzło? - Sama się 
        domyśliła. - Głodny jesteś?






          - WśCiekle - przyznałem. - 
        Naharowałem się jak dziki osioł, 
        a chleba nie przywieźLi.
          - Może Jula ma placki na 
        sprzedaż.
          Jula wyszła do nas na 
        podwórze. Miała na sobie 
        buraczkowy, wytarty szlafrok. 
        Rudawe włosy skręcone były 
        papierowymi papilotami. Kiedy 
        Lena spytała ją, czy nie ma 
        placka na sprzedaż, Jula zaczęła 
        dyplomatyczną grę.
          - PIeczywo skoczyło dziś w 
        cenie - zaznaczyła.
          - Sprzedaj placka Bożkowi.
          Jula zniknęła w izbie.
          - Mogłabyś o niego trochę 
        zadbać - zrzędziła pojawiwwszy 
        się na ajwanie. - Trzydzieści 
        rubli, Bożek. - Placek, który mi 
        podała, był ciężki i ubity. - 
        Widziałam dziś, jak brali po 
        trzydzieści pięć. Mogłabyś o 
        niego zadbać, chodzi głodny i 
        obdarty.
          Lena milcząc podsmażała 
        cebulę. Pochłonąłem 
        błyskawicznie swój placek.
          - Już dobrze? - spytała moja 
        dziewczyna.
          - Nie.
          - Wciąż jeszcze głodny?
          - Nie, głodny już nie jestem.
          - Gotowe, Julciu - powiedziała 
        Lena. - Spróbuj, czy ci to 
        odpowiada. Wolałam nie dosolić.
          Jula nachyliła się nad 
        sagankiem. Szlafrok jej się 
        rozwiązał i wyjrzały obwisłe, 
        pokryte piegami piersi. 
        Chłepnęła głośno zupę.
          - Robisz cuda - powiedziała z 
        uznaniem.
          Nadszedł Zygmunt, już na progu 
        badawczo pociągnął nosem.
          - O, soczewica. Ja się nie 
        dziwię, że Ezaw oddał za nią 
        pierworództwo. Mogę być zawsze 
        tym młodszym, byleby mi nigdy 
        nie brakło soczewicy. Moje 
        gardło... - Dotknął palcami 
        kośCistego jabłka adamowegho, 
        odchrząknął ostentacyjnie. - 
        Niedobrze...






          Potem nachylił się nad wiadrem 
        i powiedział, niby bez aluzji, 
        jakby do nikogo:
          - Nie ma wody.
          Lena ujęła puste wiadro. 
        Zrobili z niej służącą. 
        Hipochondryk, psiakrew, gardło 
        go boli, nie może sam skoczyć po 
        wodę. Rozsiadł się na ajwanie i 
        rozsznurowuje buty - to też 
        aluzja, oczywiście.
          Pobiegłem za moją dziewczyną. 
        Przecięliśmy ulicę i wspięli na 
        pagórek. Wąską ścieżyną szliśmy 
        do obłożonego kamieniami hauzu. 
        Tam odebrałem mojej dziewczynie 
        wiadro i zanurzyłem je w 
        hauzie. Napełniło się 
        zielonawą wodą, w której 
        pływały glony. Na powierzchnię 
        wiadra rzuciłem, człowiek 
        doświadczony, szeroki liść 
        łopianu, żeby woda nam się nie 
        rozpluskała. Wracaliśmy w 
        milczeniu - ja przodem, ona za 
        mną. Słyszałem leciutkie 
        stąpanie jej bosych stóp. Mówiła 
        śPiewnie:
          - Biedny jesteś, synu. Wpadłeś 
        ze mną.
          Wściekłem się:
          - Przestań!
          Postawiłem wiadro na ścieżce i 
        wybuchnąłem:
          - On tą wodą umyje nogi!
          - Przecież do tego jest woda.
          - Ale ty ją dla niego nosisz!
          - No to co?
          - Ja nie chcę! - krzyknąłem. - 
        Zrozum. - Przekonywałem ją, ale 
        zdaje się, że nie rozumiała, 
        dlaczego się wściekłem, co mnie 
        boli. - Ja nie chcę!
          - "Chcę - nie chcę", Bożek, 
        nie bądź dziecinny. Robię 
        wszystko, co jest potrzebne w 
        gospodarstwie.
          - Ale po co? Po co ci to?
          - Za kolację - przypomniała. - 
        Już teraz wiesz? Czasem dostaję 
        i obiad. Dzięki temu Natałka 
        może jadać więcej, bo zostawiam 
        dla niej obiad stołówkowy. Już 
        teraz rozumiesz?
          - Rozumiem, w porządku, ale po 






        co ci do tego oni? Możesz 
        przecież gotować dla mnie.
          - To by było co innego.
          - Nie.
          - Całkiem co innego.
          Poczułem się bezsilny. 
        Spytałem:
          - Przyjdziesz dziś do mnie?
          - No pewnie, że przyjdę. Jakiś 
        ty głupi. Skończę robotę, to 
        przyjdę. Chodźmy, Mój pan czeka.
          Dźwigając wiadro mamrotałem:
          - No pewnie, pan czeka. Będzie 
        zaraz mył nogi. Jak 
        odchodziliśmy, zdejmował już 
        buty.
          - Czego się przejmować? Niech 
        robi z tą wodą, co chce.
          - Nosisz obcemu mężczyźNie 
        wodę do nóg. MNie nie nosisz, 
        tylko jemu. Wylewa tę wodę do 
        miski i myje nią swoje brudne 
        nogi.
          - Mogę i tobie przynieść.
          - Przestań, bo cię uderzę!
          Wtedy moja dziewczyna 
        powiedziała znużonym głosem:
          - To uderz. Uderz mnie, Bożek, 
        ale już nie męcz. Miej litość. 
        JEst tak, jak musi być.
          Tłumaczyła cierpliwie:
          - Ja wiem, że oni mnie trochę 
        wykorzystują. Ale ja tak wolę. 
        Im bardziej mnie wykorzystują, 
        tym lepiej. Wiem przynajmniej, 
        że nie jem za darmo.
          Powtarzałem jak w malignie:
          - Gotujesz im. Nosisz wodę. 
        Potem on nią myje nogi.
          Chwyciła mnie kurczowo za 
        ramię.
          - No i co? No i co? Gwiżdż na 
        to. Wieczorem przychodzę do 
        ciebie. Wiesz, jaka lekka potem 
        przychodzę do ciebie?
          Przed ich drzwiami 
        powiedziała:
          - Daj wiadro, lepiej, żeby nie 
        widzieli, że mi pomagasz.
          Potem przyglądałem się, jak 
        Lena, siedząc na progu izby 
        wcina zupę z soczewicy. 
        Opierając talerz na podołku 
        przebierała bosymi, pokrytymi 
        kurzem stopami po kamiennym 






        chodniku.
          - Nie mogę cię nawet 
        poczęstować - mruknęła. - 
        Pomyśleliby, że cię tu 
        specjalnie sprowadzam, żebyś się 
        najadł.
          - Czy to dobre? - spytałem.
          - Im smakuje.
          Ale ona była nazbyt zmęczona 
        przygotowywaniem tego, żeby 
        odczuć smak. Powiedziałem:
          - Nie myśl, że ja się na to 
        godzę. Nie, nie godzę się na to. 
        Nie mogłem patrzyć, jak pakował 
        te swoje owłosione łydy do wody, 
        którą ty przyniosłaś. Od razu 
        zrobiła się brudna. Woda, którą 
        ty przyniosłaś.
        
          9
        
          Zbliżała się zima. Od kilku 
        nocy czułem już jej podpełzanie. 
        Chłód wkradał się pod płaszcz i 
        ziębił nasze ciała. Płaszcz, 
        który latem tak miękko, 
        szczodrze nas przykrywał, stawał 
        się z każdą nocą mniej 
        przytulny. Spytałem:
          - Dlaczego nie 
        śpisz? Rozmyślasz?
          - Nie. Tak, trochę. Chyba nie 
        chce mi się spać.
          - Nie masz gorączki?
          - Nie.
          - Marzniesz - domyśliłem się.
          Świtało. Przez okienko nie 
        zakradały się różowe promienie 
        słoneczne. Widać było szare 
        niebo, a w nim widlastą koronę 
        morwy. Wysunąłem się z ramion 
        Leny i otuliłem ją szczelnie 
        płaszczem.
          - Teraz lepiej? - spytałem.
          Uśmiechnęła się blado. Siadłem 
        na brzegu pryczy i zwiesiwszy 
        głowę oglądałem plamistą mapę 
        polepy.
          - Co ty tam robisz? - 
        usłyszałem.
          - Myślę - odpowiedziałem. Ale 
        nie była to zupełna prawda.
          - Chodź do mnie.
          - Nie, nie, daj pomyśleć.
          Naprawdę powtarzałem sobie 






        tylko, że jest zimno i że trzeba 
        coś z tym zrobić. Ale potem 
        odezwałem się:
          - Ta noc nie była dobra. - Ona 
        nie zrozumiała. Wyjaśniłem: - 
        Wiem, że marzłaś.
          - Nie myśl o mnie - mówiła. - 
        Przyjdę do bursy, to zagrzeję 
        się pod kołdrą. Ale co będzie z 
        tobą?
          - Pójdę do pracy. Golnę sobie 
        koniaku.
          - Znowu?
          - Trzeba. Włazimy boso do 
        pokrytej szronem prasy. KOniak i 
        robota, to dosyć na rozgrzewkę.
          - A potem co? - pytała.
          - Wrócę z pracy.
          - Będzie już ciemno.
          - Zapalę kopciłkę. Poczytam 
        Czechowa. Ty przyjdziesz.
          - Może nie przyjdę. Muszę 
        dopilnować Naty - jest 
        zniechęcona do nauki.
          - Więc nie przyjdziesz. 
        Przeczytam po raz czwarty "W 
        parowie" Czechowa, potem golnę 
        sobie wódki i pójdę spać.
          - Będziesz marzł.
          - Tego się boję. Że nie zasnę. 
        Że będę klął.
          - Tylko nie mnie.
          - Tego się boję: że będę klął 
        wszystkich i wszystko.
          Lena siedząc na pryczy otuliła 
        płaszczem ramiona.
          - Świta, synu. Która to może 
        być godzina?
          - Nie wiem. Bez słońca nie 
        orientuję się.
          - Co to bęDzie, Bożek? Nie 
        możesz spędzić zimy w tej 
        kibitce.
          - Mógłbym. Gdybym miał piecyk. 
        Piecyk by nas uratował. 
        Przebiłbym dziurę w dachu i 
        oblepił gliną.
          - A jeśli nie dostaniesz 
        piecyka?
          - Dostanę. Sierioża KUlas może 
        mi zrobić. Dawałem mu nieraz 
        spirytus. Powinien.
          - Wolałabym, żebyś spędził 
        zimę w jakimś ciepłym, widnym 
        pokoju - powiedziała.






          - Och, gadanie.
          Rozmarzyła się:
          - A po pracy, żebyś miał 
        gorącą zupę na stole.
          - Czasem mam. Czasem 
        przychodzisz i gotujesz.
          - Ale ja nie zawsze mogę 
        przyjść.
          - Mówiłem: zamieszkaj u mnie. 
        Wezmę się za tę izbę, doprowadzę 
        ją do lepszego stanu.
          - Nie mogę, Bożek, nie mogę 
        synu, Nie mogę, nie mogę.
          Usiłowałem sobie przypomnieć, 
        dlaczego ona nie może, ale w 
        ogóle to mi nie szło. Były 
        jakieś powody. Jakiś wstyd. 
        Jakieś wahanie. Jakieś 
        zależności. Ten ktoś, który raz 
        istniał, raz nie istniał, czasem 
        nawet miał jakieś imię, czasem 
        je tracił, ale może jednak 
        gdzieś tam był na stepach, wśród 
        ognia, może bez ręki, 
        stęskniony, wyczekujący Nikt. 
        Jakieś młodzieńcze plany. 
        Rodzice. Komsomoł. Lwów. Duma. 
        Zresztą wszystko jedno: tak musi 
        zostać. Już mi to kiedyś 
        powiedziała. Piecyk by może 
        wszystko rozwiązał.
          - Postaraj się, Bożek.
          Nie, tego było już za wiele, 
        wybuchnąłem:
          - Przecież się staram! Staram! 
        Nic tylko się staram! I co z 
        tego wychodzi? Nie mogę cię ani 
        ubrać, ani porządnie wyżywić. 
        Gdybyś ze mną zamieszkała, 
        byłoby inaczej. Nie 
        głodowałabyś. - Nie odzywała 
        się. Dodałem chmurnie: - I mnie 
        byłoby lepiej...
          Bąknęła coś o tym, że przecież 
        ja wiem. Naturalnie, wiem! Ale 
        ona też powinna wiedzieć. 
        Zarobiełm mnóstwo pieniędzy - 
        nie prowadziliśmy gospodarstwa, 
        przepuściliśmy je nie wiedzieć 
        kiedy - pieniądze, pieniądze, 
        kupa tego i nic nie zostało. Po 
        chwili milczenia powiedziała:
          - Masz rację, to ja jestem 
        wszystkiemu winna. - Żałowałem 
        teraz swojego wybuchu, ale już 






        się nic nie dało cofnąć. - Ale 
        ja cię uprzedzałam. Mówiłam, że 
        nie będziesz miał ze mnie 
        pociechy.
          Przypadłem jej do kolan, ale 
        ona mnie odepchnęła.
          - Zostaw - powiedziała surowo. 
        - Nie zgrywaj się.
          Nie zgrywałem się. Wstałem 
        obrażony.
          - Nie kochasz mnie - mówiła 
        twardym głosem. - Kiedyś 
        kochałeś, ale to się skończyło. 
        Już mnie nie kochasz.
          Wstała, podeszła do okienka.
          - Podaj mi grzebień - 
        powiedziała nie odwracając 
        głowy.
          Podałem jej drewniany uzbecki 
        grzebień, przeglądając się w 
        ciemnej szybie rozczesywała 
        długie ciemnobrązowe włosy. 
        Słodkawy zapach nafty, którą je 
        zwykła myć, napełnił izdebkę. 
        Mówiła:
          - Spójrz, jak szaro. Wkrótce 
        włożę tamto stare, połatane 
        palto. Znów bęDziesz miał do 
        czynienia z tą Leną, na którą 
        nigdy nie zwracałeś uwagi. Tą - 
        jak ty mówiłeś - drewnianą.
          Zaprotestowałem:
          - Nie, tamto już nie wróci. 
        Nigdy.
          Odwróciła się ku mnie. 
        Widziałem teraz jej oczy - były 
        mądre, zbolałe, śliczne w tym 
        japońskim wykroju - i 
        powtórzyłem w myśli: nie, tamto 
        nigdy nie wróci. Usłyszałem jej 
        niepewne słowa:
          - Ja nie wiem.
          - Nie wróci.
          - W każdym razie - mówiła - 
        dobrze by było, gdybyś znalazł 
        jakiś ciepły kąt. Przetrwać 
        zimę.
          - Niura proponowała, żebym się 
        do nich przeniósł - 
        przypomniałem sobie.
          Ręka z grzebieniem 
        znieruchomiała we włosach.
          - Jaka Niura?
          - Kukuruzewa. Pracuje przy 
        aparacie rektyfikacyjnym. 






        Mieszka z matką i synkiem. - 
        Dodałem: - Tęgawa blondynka.
          Znowu rozczesywała włosy.
          - Zastanów się nad tym - 
        powiedziała.
          - Nie ma się co zastanawiać! - 
        złościłem się. - Dlaczego mi to 
        proponujesz? Masz mnie dość?
          Uśmiechnęła się, na policzki 
        jej wystąpił lekki rumieniec.
          - Nie chcę tylko, żebyś marzł.
          - Chcę cię widywać!
          - Nie złość się. Przecież się 
        nie upieram. - Westchnęła. - 
        Drzwi są absolutnie nieszczelne. 
        Te uzbeckie zamknięcia! Nie 
        wiem, czy piecyk tu coś pomoże. 
        Ale nie złość się już. Ile razy 
        rozpamiętuję twoją twarz - 
        najczęściej przypominasz mi się, 
        jak przygotowuję się z fizyki, 
        to zawsze widzę cię chmurnym. 
        Wciąż się na mnie złośCisz.
          - Przepraszam. - Próbowałem 
        się uśmiechnąć.
          - Nie szkodzi, synu. Ja się 
        już przyzwyczaiłam. Ja cię nawet 
        takim lubię.
          Nie, tamto nigdy nie wróci. 
        Lałem jej z kubka wodę na ręce.
          - Pogadam dziś z Sieriożą - 
        obiecałem. - PIecyk mógłby nas 
        uratować. - Poczekaj miesiączek, 
        to usłyszałem od Sierioży. 
        Pokuśtykał do ciemnego kąta 
        blacharni. Wrócił stamtąd z 
        lśniącym płatem i spytał: - taka 
        blacha by ci odpowiadała?
          - Jakakolwiek.
          - Ale musisz poczekać 
        miesiączek.
          - Nie mogę. - Sierioża trząsł 
        jasną czupryną, ja rozpaczliwie 
        tłumaczyłem: - Nie mogę czekać 
        cały miesiąc. Dziewczyna mi 
        marznie.
          - Nic nie poradzę. Nie mam ani 
        kawałka wolnej blachy.
          - A ta?
          - Z tej nie da rady - 
        wyliczona. Może by mi się udało 
        skombinować kawałek na bańkę.
          - Niepotrzebna mi bańka, 
        potrzebny mi piecyk. Dziewczyna 
        mi marznie. Już dobrze, zamknij 






        dziób, wiem, że nie możesz. 
        Tylko ci powiadam...
          - Nie ciągnij jej do siebie.
          - Sam w kibitce nie wytrzymam.
          - Przenieś się dokądś na zimę.
          - To jest myśl: ona też tak 
        radzi. Ale nie, zaczekam chyba 
        ten miesiąc.
          Przyrzekł, że za miesiąc 
        bierze się dla mnie do roboty. 
        Poszedłem po swój koszyk: od 
        pewnego czasu wynosiłem w nim z 
        fabryki drewniane szczapy dla 
        mojej Aczil_Apa. Przechodząc 
        przez wartownię zetknąłem się z 
        Niurą. Też dźwigała koszyk ze 
        szczapami.
          - Masz piecyk? - spytała, 
        kiedyśmy się znaleźLi na ulicy.
          - KUpię. Przebiję sufit i 
        będzie dymić.
          - Jakże ty tam żyjesz, w tej 
        swojej jaskini - użalała się 
        nade mną. - Jak niedźwiedź w 
        jamie.
          - Ano trudno.
          - Ani opierunku, ani 
        poczęstunku.
          - Ano cóż. - Słuchałem tego i 
        zrobiło mi się żal samego 
        siebie. A zarazem przykro, że 
        się nade mną litują i że to 
        wszystko obraca się przeciw 
        Lenie.
          - Kto cię tam teraz czeka? - 
        dopytywała się Niura. - Twoja 
        panna?
          - Dziś ma naukę.
          - Ech, uczona! A chusteczki 
        uprać nie ma komu.
          - Sam mogę.
          - Wstąp do mnie, Bożek, 
        zapraszam na naleśniki. 
        Posiedzimy trochę, wypijemy, 
        pogwarzymy.
          - Można - zgodziłem się. 
        Pomyślałem: Nie zjem za darmo. - 
        ZOstawię te szczapy - odezwałem 
        się.
          Mieszkała w parterowych 
        pawilonach naprzeciw fabryki. 
        Kiedy otwarła drzwi, buchnęło mi 
        w twarz ciepłe powietrze 
        przesycone zapachem oleju i 
        świeżego ciasta. Na kaflowej 






        kuchni, w kącie bielonej izby, 
        skwierczały na patelni płaty 
        naleśnikowe. Kobieta, która je 
        smażyła, odwróciła się i ukazała 
        twarz dobrotliwą, pomarszczoną. 
        Podała mi zgrabiałą dłoń wprzód 
        wytarłszy ją o fartuch.
          - Andrejewna - przedstawiła 
        się. Jakby jej imię nie było 
        ważne, tylko imię ojca, z niego 
        była cała. - Ciebie - spytała - 
        jak wołają?
          Niura śmiejąc się 
        odpowiedziała za mnie:
          -- Jego wszyscy tak samo: 
        Bożek i Bożek.
          - Posadź gościa - powiedziała 
        Andrejewna. Wytarła ścierką 
        taboret i podsunęła mi go. - 
        Siadaj, nie pogardź. Po pracy 
        pewnieś zmachany. Niura to wraca 
        zupełnie zmordowana - mówiła. - 
        Nie wiem, co wy jej tam każecie 
        robić, pewno beczki na plecach 
        za was chłopów taska, bo w domu 
        palcem potem nie ruszy. Wszystko 
        jej daj, podaj, a nałóż, a 
        dolej.
          - Zatrajkotała! - zaśmiała się 
        Niura.
          - Dużo ja u ciebie 
        natrajkoczę? Z gościem pogadać 
        wypada, a nie jak u dzikusów. Ty 
        już, gośCiu, wybacz, jeśli coś 
        nie tak. My, Sybiracy, naród 
        szorstki, więcej milczący, ale 
        dobry. Dooobry! - zapewniła 
        śpiewnie.
          Rozpiąłem płaszcz:
          - Gorąco tu.
          - A ty go zdejmij.
          Powiesiłem płaszcz na drzwiach 
        i siadłem do stołu.
          - Na tym łóżku śpi mój Wienia 
        - objaśniła Niura. - Zaraz wróci 
        ze szkoły. - Przystąpiła wprost 
        do rzeczy: - spodoba ci się u 
        nas, to zostań. Wienia będzie 
        spał z babką albo ze mną. Za 
        kwaterunek nie będziesz płacił. 
        Naniesiesz szczap i tyle. 
        PIeniędzy, ile na jedzenie dać 
        trzeba, powie ci Andrejewna. Nas 
        troje, ty jeden, znaczy się 
        czwartą część.






          - Ja za trzech zjeść potrafię 
        - burknąłem.
          - Nie stawiaj się. Mama, podaj 
        kubki.
          Niura wyjęła spod łóżka dzban 
        z bragą i nalała do kubków.
          - Nasze - powiedziała - 
        fabryczne. Ciach go, Bożek!
          - Ciach.
          - Wypij, Andrejewna - 
        zachęcała Niura, a oczy jej 
        zmatowiały. - Wypij, mamasza, 
        ja nie żałuję.
          Andrejewna wypiła zdrowie 
        gościa. Potem Niura - znowu moje 
        zdrowie. Wtedy nadszedł Wienia, 
        dziesięcioletni blondas z 
        ogoloną głową i zadartym nosem. 
        Jąkając się i powtarzając słowa, 
        zaczął opowiadać wściekle o 
        jakiejś bójce.
          - Nieprawidłowo oni! Ja bym im 
        wszystkim pokazał - sam jeden! 
        Ale oni z tyłu, hitlery 
        przeklęte! A prawidłowo, to 
        inaczej by poszło!
          Niura zniecierpliwiła się:
          - Zagadał bez związku. 
        Andrejewna, pochwal się zupą.
          Jadłem kartoflankę z jednej 
        misy z Niurą i Wienią. 
        Andrejewna przycupnęła obok z 
        talerzem na kolanach. Ten 
        szczeniak chłepcząc zupę siąkał 
        nosem i odpychał mnie łokciem od 
        misy. Niura zauważyła.
          - Wienia! Ty, bratku, jak 
        świnia jesz. Tobie z ludźMi przy 
        stole nie siedzieć, ino ze 
        świniami. Marsz jeść z babką.
          Spojrzeliśmy po sobie, 
        najpierw zdumieni, a potem 
        wszyscyśmy wybuchnęli śmiechem. 
        Najdłużej nie mogła utulić 
        śmiechu Andrejewna. Znaczy się, 
        niby, ona świnia! Tak to 
        wychodzi: babka świnia. Aleś 
        zawaliła, Niura!
          Niura, mocno podchmielona, 
        lała bragę do kubków. Ciach, 
        Bożek. Wienia też dodawał: 
        Wujciu Bożek, ciach. Andrejewna: 
        zdrowie gościa. Zaczęło mi się 
        kręcić we łbie. Ten szczeniak 
        spytał:






          - Wujciu, a ty na arytmetyce 
        się wyznajesz?
          - Owszem.
          - A o Puszkinie słyszał?
          - Sporo.
          - Ty byś potrafił za mnie 
        lekcje robić?
          - Sam rób.
          - Ale potrafiłbyś?
          - Mam nadzieję.
          - A który naród na świecie 
        najbardziej mądry?
          - Każdy po trochu.
          - Kłamiesz. Bo rosyjski. A ja 
        ci zagadkę zadam...
          Niura pośpieszyła z pomocą:
          - Precz, Wienia, wuj Bożek nie 
        twój koleżka. On mój - znaczy 
        się - towarzysz fabryczny. Ja 
        nie mówię, Bożek, że zaraz tam 
        co. Ale jak chcesz - zostań, żyj 
        z nami. Andrejewna, a gdzie 
        naleśniki?
          - Już idą.
          - No to nalewaj, mama, brażkę, 
        bo mnie się ręka trzęsie.
          - Wlałaś się, Niura - 
        powiedziała Andrejewna.
          - Nie bez tego. Gość jest, 
        nasz drogi Bożek. A ty wiesz, 
        mama, kim u nas w fabryce jest 
        Bożek? U_lu_bie_niec. Samej 
        Wierze Antonownie, tej dziwce 
        naczelnikowi, drzwi znaczy 
        pokazał. ZOstań u nas, Bożek. 
        Przy Andrejewnie dobrze ci 
        będzie. No?
          - Pomyślę.
          - Nie ma co długo myśleć. 
        Ciach i już. Wypij, Andrejewna. 
        Ty, Bożek, nie myśl, że ja na 
        ciebie dybię. Ja nie takich mogę 
        mieć. Lederkremer, powiedzmy. 
        Oczy czarne jak u Gruzina. A ja 
        nie! Nie żeby całkiem nie, ale 
        co to to nie. Wierzysz?
          - No pewnie.
          - Ty sobie tu mieszkaj, 
        spokojnie mieszkaj, i tyle. Za 
        to kiedyś napiszesz mi z tej 
        swojej Arszawy, że niby 
        podziękować wam, Anno Iwanowno 
        Kukuruzewa, za to, że wyście 
        mnie, Bożkowi takiemusiakiemu, 
        w potrzebie pomogli. Napiszesz? 






          - Lotniczym poleconym.
          - Ty spokojnie mieszkaj. 
        Spotykaj się z tą swoją panną - 
        mnie nic do tego - mnie się z 
        nią nie równać, kudyż tam, ona 
        uczona, młoda - daj wam Bóg 
        szczęścia. Szczapy, trochę 
        grosza na koryto, i mieszkaj 
        sobie, całkiem bezpłatnie 
        mieszkaj.
          - Dobrze Niura mówi - wtrąciła 
        Andrejewna.
          Wienia krzyknął:
          - Ale ze mną zadanie musi 
        odrobić!
          Niura rozzłościła się!
          - Paszoł won!
          Jedliśmy z apetytem pachnące, 
        syberyjskie naleśniki. Ciach i 
        ciach. Niura zdjęła ze ściany 
        gitarę. Brzdąknęła i wszyscy się 
        uciszyli. Zaczęła śpiewać 
        gardłowym głosem cygańskie 
        pieśni. Śpiewała o Lenie. Wcale 
        o tym nie wiedziała, że śPiewa o 
        Lenie, dumnej dziewicy w 
        niedostępnym terenie. Gdybyż 
        ciemna noc! Gdybyż trójka 
        rączych koni! Potem śpiewała 
        pieśń o dziewczynie, która leży 
        do rana w objęciach ukochanego 
        przy ognisku. Ognisko dotliło 
        się i zrobiło się zimno. Znowu o 
        Lenie! Wszystkie pieśni świata 
        są o niej. Wszystkie wiersze, 
        dramaty, powieści - o mojej 
        dziewczynie.
          Niura zawołała "ech, życie!" i 
        brząknęła gitarą po raz ostatni. 
        Braga stygnie - przypomniała. 
        Podniosłem się.
          - Na ostatnią nogę - 
        przypomniałem sobie tutejsze 
        powiedzenie.
          Wypiwszy włożyłem płaszcz.
          - Gorąco tu u was. - Była w 
        tych słowach pochwała.
          Otwierając przede mną drzwi 
        Niura spytała:
          - Przeprowadzisz się do nas?
          - Jeszcze nie wiem.
          - A kiedy będziesz wiedział?
          KIedy, kiedy? - usiłowałem 
        zebrać myśli. Przesunąłem 
        palcami po swoim czole: było 






        spocone.
          - Jak wytrzeźwieję - 
        powiedziałem.
          Niura krzyknęła za mną:
          - Bożek, koszyk!
          Machnąłem ręką. Zimny wiatr 
        siekł mnie po rozognionych 
        policzkach.
        
          10
        
          Czekałem na nią w mrocznej, 
        pustej czaj_chanie, po której 
        bezszelestnie krążył Karim. W 
        ciemnej niszy posapywał samowar. 
        Karim zbliżył się i poprawiając 
        zatłuszczonymi palcami 
        tiubietejkę na głowie spytał:
          - Czajnik?
          - Zaczekaj, Karim.
          - Siostra przychodzi?
          - Tak. Zrobisz nam dwa 
        szaszłyki.
          Karim przyniósł od razu 
        talerze.
          - Placki? - spytał.
          - Dużo placków. Cztery, pięć.
          - Brat smutny.
          - Co tu jest wesołego?
          - Siostra przychodzi, zjada 
        szaszłyk, dużo śmiech, dużo 
        mówić, twoja wesoły.
          Przymknąłem oczy. Zaraz Lena 
        zjawi się we drzwiach. Będzie 
        miała na sobie granatową 
        spódnicę i białą bluzkę; opalona 
        twarz, uśmiechnięte skośne oczy; 
        łagodny owal ruchliwego 
        podbródka; smukła szyja; pod 
        białą bluzką śniade, szczupłe 
        ramiona.
          Otworzyłem oczy i zobaczyłem 
        Lenę w drzwiach. Była w 
        spodniach i szarej kurteczce z 
        wytartym króliczym kołnierzem. 
        Kiedy usiadła przy mnie, 
        widziałem, że jej twarz 
        zszarzała z zimna. Ściągnęła z 
        dłoni brezentowe rękawice. Palce 
        miała lodowate.
          - Karim! - zawołałem. - 
        Herbata, szybko!
          Karim zbliżył się z tacką i 
        przywitał Lenę.
          - Szaszłyk dawać? - spytał.






          - Przynieś.
          - Już niosę. Brzuch całkiem 
        przepadł.
          PIła małymi łykami gorącą 
        herbatę zagryzając pojedynczymi 
        rodzynkami.
          - No jak? - spytałem.
          - Dobrze. W tym roku w bursie 
        jest lepiej. Palą w piecach. A 
        co z twoim piecykiem?
          - Za miesiąc.
          - Nie możesz tak długo czekać.
          - Będę czekał.
          Niedobrze jej w tej kurteczce, 
        pomyślałem. Spytałem, skąd ją 
        ma. Katia oddała jej za bezcen. 
        Była winna trochę pieniędzy i 
        wolała uiścić się kurtką. 
        Przypomniałem sobie:
          - Widziałem cię w myślach w 
        białej bluzce.
          Zaśmiała się cicho.
          - Miałam przyjść w tamtym 
        starym palcie. Ale późNiej 
        postanowiłam go już nigdy nie 
        wkładać.
          - Jedz szaszłyk. Jedz placki.
          - Boże, ile tego!
          - Weź jeden placek dla Naty.
          - Natałka przytyła, wyobraź 
        sobie! Mama by się zdumiała, 
        gdyby ją mogła zobaczyć. Mogę 
        jeść cebulę?
          - Możesz.
          - To wygląda na ucztę 
        pożegnalną - powiedziała nagle 
        ona.
          - Co ty wygadujesz. Karim, 
        jeszcze porcję szaszłyka na dwa 
        talerze.
          - Już nie zimno? - pytał Karim. 
        - Brzuch nie przepadł.
          - Brzuch dobry - odpowiedziała 
        Lena. Potem spytała mnie:- BYłeś 
        u Niury?
          Zdawałem jej sprawę z tamtego 
        możliwie obojętnie. Widno, 
        ciepło, przyjemna i serdeczna 
        matka, Andrejewna, Sybiraczka.
          - Jadałbym z nimi kolację.
          - Och, świetnie, synu.
          - Nie tak świetnie: nie 
        mogłabyś do mnie przychodzić na 
        noc.
          Pomyślałem: Niedobrze ci w tym 






        futerku; wyglądasz jak wtedy, na 
        tej wspólnej sali sypialnej, 
        kiedy nic nas nie łączyło.
          - Trudno - bąknęła. - Zrobimy 
        przerwę zimową.
          Nie chce mi się jej całować - 
        pomyślałem nagle. - Wcale mi się 
        nie chce. Powiedziałem 
        rozdrażniony:
          - Nie zgadzam się na żadne 
        przerwy!
          - A jednak... - perswadowała. 
        - Ja muszę zabrać się do nauki. 
        Ty musisz zamieszkać w cieple. - 
        Milczałem. Więc ona namawiała: - 
        Bądź rozsądny. - Ja wciąż 
        milczałem. - Spytała: - Jak 
        wygląda ta Niura?
          Starałem się jakoś osłabić 
        wrażenie, jakie Niura na mnie 
        zrobiła. Lena zrozumiała, że to 
        nic groźnego. Powtórzyła:
          - Bądź rozsądny.
          Nie, pomyślałem, to ty 
        powinnaś być rozsądna. Nie 
        popychaj mnie tam, myślałem, każ 
        mi przecierpieć ten miesiąc. 
        Spytałem:
          - A nie boisz się, że ona mnie 
        uwiedzie?
          Podniosła na mnie zdziwione 
        oczy.
          - Dlaczego? Dlaczego mam się 
        bać? Chyba że ty ją wolisz.
          - Nie.
          - To po co o tym mówić?
          Siedziała zasępiona. Karim 
        zbliżył się z tacką.
          - Siostra smutny? Złe 
        wiadomości?
          Potrząsnęła głową.
          - Jeszcze herbaty, Karim - 
        powiedziałem. A jednak jest 
        niedoświadczona. Zwróciłem się 
        do niej: - Nigdzie się nie 
        przeprowadzę. Za miesiąc KUlas 
        zacznie mi robić piecyk.
          Zażądała gniewnie, żebym nie 
        mówił takich rzeczy. Żyję jak 
        pies i to ciąży na jej sumieniu. 
        Dodała: - Bądź rozsądny. 
        Rozchyliła prosząco usta, słaby 
        miąższ warg różowiał cieplutko. 
        Pomyślałem z lękiem, że nie 
        jestem pewny, czy ją jeszcze 






        kocham.
          - Napisałam do Kijowa - 
        powiedziała Lena. - Mam tam 
        koleżankę, która może coś 
        wiedzieć o moich rodzicach. 
        Gdyby wiedziała... - Uśmiechnęła 
        się. - Posłałabym im wiadomość o 
        tobie.
          - Wyklną cię.
          - Może nie, pewnie się 
        zmienili. Wojna dużo mogła 
        zmienić.
          Teraz była moja kolej na 
        refleksje:
          - Nie uważasz, że dosyć się 
        pętałem na tyłach?
          - Przecież to nie z twojej 
        winy.
          - Teraz już zaczyna być z mojej. 
        Powinienem się starać o 
        przyjęcie do polskiej dywizji.
          - Nie ukrywasz się przecież. 
        Nie biorą cię.
          - Ale powinienem się starać!
          Poruszyła w zamyśleniu 
        pobladłą wargą.
          - Zaczekaj z tym, Bożek.
          - Kiedyś zapytają: Czegoś się 
        namyślał?
          - Nie masz powodów, żeby się 
        namyślać?
          - Mam - odpowiedziałem.  - Nie 
        ja jeden. Ale ludzie się biją.
          - Zaczekaj, Bożek, aż ja 
        dostanę list.
          Przeczytałem hasło wypisane 
        białymi literami na czerwonym 
        transparencie:
          - NEMYS FASZYSLARGA ULIM... 
        Wiesz, co to znaczy?
          - Śmierć niemieckim faszystom 
        - przetłumaczyła Lena.
          - Piątka. Karim, jeszcze 
        rodzynków!
          - Bożek - mitygowała mnie.
          - Jak nie piecyk, to szaszłyki 
        - powiedziałem z udaną 
        beztroską.
          - Potrzebne ci nowe buty.
          - Tak, zdzierają się. Nie 
        kupię piecyka.
          - U Niury będziesz dobrze 
        jadał.
          - Oni tam robią bliny i 
        pierogi, i zupę kartoflaną.






          - Och, synu! - jej oczy 
        zalśniły. - Nareszcie będziesz 
        żył jak człowiek.
          - Ale nie będę miał ciebie.
          - Aby do wiosny. A tymczasem 
        nadejdzie list od rodziców. To 
        może wiele zmienić.
          Nie wiem, czy to coś zmieni - 
        pomyślałem. Nie wiem, czy cię 
        jeszcze kocham. Czułem do siebie 
        wstręt i nienawiść. 
        Powiedziałem:
          - Chciałbym ci dać trochę 
        pieniędzy.
          - Zamilcz.
          Zamilkłem.
          - Zresztą - podjęła - mnie 
        teraz będzie lepiej. Dostaniemy 
        od polskiego komitetu płaszcze i 
        pantofle.
          - WY?
          - Pochodzę z Polski - 
        przypomniała patrząc na mnie 
        figlarnie. - Biorę, bo daje 
        komitet lewicowy, nie ci wasi 
        nadęci burżuje.
          - Klawo jest. Nemys 
        faszyslarga ulim.
          Przez chwilę siedziałem bez 
        słowa: Strasznie dużo nas 
        dzieliło. Myślałem: Dlaczego, do 
        diabła, nie chce mi się jej 
        całować? Spytałem:
          - Nie masz przy sobie tamtego 
        zdjęcia?
          - Tego z balu? Nie.
          - Chciałbym popatrzyć.
          Uśmiechnęła się.
          - No to patrz. Masz mnie żywą.
          - Ale szkoda, żeśmy się Nie 
        sfotografowali. Mielibyśmy 
        pamiątkę.
          Przyglądała mi się w 
        zamyśleniu - właśnie jakby 
        chciała utrwalić mnie sobie 
        zamiast fotografii. Zawołałem:
          - Karim, płacić!
          Chłopiec przyjął pieniądze.
          - Halo, brat. - Nauczył się 
        słowa "halo" od andersiaków. 
        Halo siostra. Jutro będą?
          - Nie wiem - odpowiedziałem 
        za nas oboje. - Pamiętaj, Karim: 
        Nemys faszyslarga ulim. Halo!
          Krocząc obok Leny powziąłem 






        postanowienie: Jutro przenoszę 
        się do Niury. Wyobraziłem sobie 
        ciepły, widny pokój przesycony 
        zapachem podsmażanego oleju i 
        świeżego ciasta.
        
          11
        
          Wiera Antonowna szła tak 
        szybko, że z trudem za nią 
        nadążałem. Stanęła przed 
        wejściem do lochu, zerwała 
        pieczęć i otworzyła drzwi. Znowu 
        ją napadło - pomyślałem 
        niespokojnie. Zstępowałem za nią 
        ostrożnie w dół do piwnicy.
          Ale na nic takiego się nie 
        zanosiło. Wiera Antonowna 
        wskazała zatkaną byle jak 
        beczkę i wydała polecenie:
          - Zmień szpunt!
          Wybiłem korek i zajrzałem do 
        środka.
          - Spirytus?
          - Zamknij się.
          ZMieniłem korek i 
        zameldowałem:
          - W porządku.
          - Wtocz beczkę na wagę.
          Wtoczyłem. Przesuwała nerwowo 
        ciężarek po podziałce wagi.
          - Dwieście pięćdziesiąt trzy. 
        WYtocz na górę.
          - Ćwierć tony, Wiero 
        Antonowno.
          - Ja ci pomogę.
          Popatrzyłem z politowaniem na 
        jej wychudłe ręce. Zrozumiała.
          - Dobrze, zawołam Fienię.
          Fienia podjechała samochodem. 
        WE troje wytoczyliśmy beczkę z 
        piwnicy i załadowaliśmy na 
        ciężarówkę.
          - Jak w małżeńskim stanie? - 
        zwróciła się do Fieni 
        kierowniczka.
          Fienia roześmiała się:
          - Zawsze jakieś urozmaicenie.
          - Nie mogłam być na weselu, 
        ale od ludzi słyszałam, że było 
        huczne.
          - Wedle dzisiejszych czasów - 
        owszem, przyzwoite. Żal, 
        naczelniku, że nie mogłaś być.
          - A ty, Bergen, byłeś?






          - Był - odpowiedziała za mnie 
        Fienia - i z panną młodą w tango 
        poszedł.
          -  Sam byłeś? - dopytywała się 
        kierowniczka.
          - Niura mnie zaprowadziła.
          - Aha.
          To "aha" było zagadkowe. 
        Fienia próbowała ratować 
        sytuację:
          - A ty, Wiera Antonowna, od 
        swojego partyzanta masz nowinki?
          - Nie.
          - Krasnodar, wydaje się, już w 
        sowieckich rękach.
          - W sowieckich, ale wiadomości 
        nie ma.
          - Biezzubow dostał dziś list - 
        przypomniała sobie Fienia. - 
        Markotny po nim chodzi.
          - O którym synu mowa?
          - Nie wiem. Unika rozmowy.
          Fienia przejechała przez 
        bramę, mnie Wiera Antonowna 
        kazała iść za sobą do 
        kancelarii. Otworzyła szafkę i 
        podała mi butelkę spirytusu.
          - Dla ciebie, Bergen.
          Schowałem butelkę i obliczyłem 
        w myśli: kupa forsy, sprzedam 
        przez Zygmunta. Podziękowałem. 
        Ona grzebiąc w szufladzie 
        spytała:
          - Czy to prawda, że 
        przeniosłeś się do Niury?
          - Tak, prawda.
          - A co z twoją dziewczyną? - 
        nie odpowiedziałem. Ona 
        nalegała: - Rzuciłeś swoją 
        dziewczynę?
          - Nie. To jest - jakoś tak 
        wyszło. Mieszkam u Niury.
          - "Mieszkam". U Niury się nie 
        mieszka.
          - Ale ja...
          - Nie kłam! - wrzasnęła.
          Nie odpowiedziałem. Nie było 
        co odpowiedzieć: Wiera Antonowna 
        miała rację. U Niury nie można 
        było po prostu mieszkać. W 
        jednej izbie - z ładną kobietą o 
        dojrzałych kształtach, świadomą 
        swoich zachceń, wyrafinowaną w 
        rozbudzaniu pożądania, 
        wynalazczą w pieszczotach, 






        głupią, nienasyconą, bezwstydną. 
        I z nią ja, początkujący na tej 
        drodze, ciekaw kobiet, 
        stęskniony do nich, do ich 
        słodkich i zadręczających 
        tajemnic. Dobrze jest być 
        mężczyzną, pomyślałem, dobrze 
        kiedy tak ciągnie do ciała i 
        pościeli.
          - Ty bydlaku - usłyszałem. 
        Bij, przebiegło mi przez myśl, 
        bij, masz rację - rzuciłeś swoją 
        dziewczynę - mówiła Wiera 
        Antonowna. - Poszedłeś do Niury. 
        Do tej zapijaczonej dziewki 
        Niury.
          Wąskie nozdrza Wiery Antonowny 
        z trudem chwytały powietrze, jej 
        ciemnoniebieskie podczernione 
        oczy lśniły w gorączce.
          - Oddaj spirytus!
          Zwróciłem jej posłusznie 
        butelkę. Zaraz szkło rozpryśnie 
        mi się na łbie. Czekałem na to. 
        Ale Wiera Antonowna już się 
        uspokoiła - butelka powędrowała 
        do szafeczki zamkniętej na 
        klucz.
          - Wracaj do roboty - 
        rozkazała.
          Wyszedłem. W hali powitał mnie 
        Biezzubow. Stracił syna, 
        przypomniało mi się, ale milczy, 
        nic po nim nie znać.
          - Podobno dostałeś list - 
        odezwałem się unikając spojrzenia 
        jego zdrowego oka.
          - Dostałem.
          - Od którego?
          - Od dowództwa.
          - Mów - namawiałem. - Mów, 
        stary, po co dusić w sobie.
          - O młodszym. Spłonął w 
        czołgu.
          Mogłem powiedzieć: "To 
        okropne", albo: "Niech to 
        diabli". A właściwie nic nie 
        mogłem powiedzieć i obaj o tym 
        wiedzieliśmy. Biezzubow 
        wykrztusił:
          - Ach, Boże mój, jak go to 
        musiało piec...
          - Może wpierw dostał kulkę - 
        bąknąłem. - Dałby Bóg. No, 
        zginął za ojczyznę - co zrobić, 






        nie można bezkarnie mieć 
        dwadzieścia lat. Ale czy musiał 
        się upiec?
          - Na pewno już nic nie czuł - 
        przekonywałem go.
          - Bóg miłosierny - westchnął 
        Biezzubow. - A tobie za dobre 
        słowo dzięki serdeczne.
          Trochę pomilczeliśmy i 
        Biezzubow się odezwał:
          - A z tobą co? Wyglądasz, 
        jakbyś oberwał po głowie.
          - Nic takiego.
          - Nie dała butelki? - 
        dopytywał się.
          - Nie.
          - Dlaczego?
          - Dlatego, że jestem 
        bydlakiem. Tak powiedziała.
          - Ona naczelnik, jej prawo.
          - Miała rację.
          - Jak powiadasz?
          - Mówię, że bieda w tym, że 
        miała rację.
          Biezzubow odszedł w głąb hali, 
        stanął przy elektrycznej pompie. 
        Znowu zepsuta, a ja nie umiem 
        naprawić.
          - Napij się na frasunek - 
        powiedział.
          - Ty wypiłeś? - spytałem.
          - Wypiłem.
          - Może i racja: napiję się.
          Odkorkowałem beczkę, wpuściłem 
        gumową rurkę, wyciągnąłem z niej 
        powietrze ustami i przechyliłem 
        rurkę do kubka. Czerwone wino 
        pociekło równym strumieniem.
          - Co robisz?
          To był głos kierowniczki. 
        Zrobiło mi się gorąco, jak 
        wtedy, pierwszego dnia pracy, 
        przy beczce z rodzynkami. 
        Podniosłem kubek, gumowa rurka 
        spłynęła do beczki.
          - Co to ma znaczyć? - pytała 
        kierowniczka sępiąc brwi.
          Przyczepi się do tego, 
        zrozumiałem. Bąknąłem:
          - Chciałem się napić.
          - A dlaczegoś się 
        zaczerwienił?
          Stałem wciąż z kwartą w ręku. 
        Krzyknęła:
          - Wylej to do beczki!






          Robiłem to ostrożnie, jakoś 
        zapanowałem nad drżeniem ręki. 
        Ona srożyła się:
          - Wiesz przecież, że w 
        godzinach pracy nie wolno pić!
          - Wiem. Ale bardzo mi się 
        chciało. Po tej rozmowie z 
        panią.
          - Jakiej rozmowie? - zaperzyła 
        się kierowniczka. - Co ma 
        piernik do wiatraka. W godzinach 
        pracy nie wolno pić!
          Zamilkłem. Miałem nadzieję, że 
        odezwie się Biezzubow, ale i on 
        milczał. Wiera Antonowna odeszła 
        szybkim krokiem do drzwi. 
        Zatrzymała się przy nich i 
        powiedziała:
          - Od jutra pracujesz w 
        oddziale chemicznym.
          - Psiakrew - poskarżyłem się 
        po jej odejściu - zgubiłem 
        gumkę.
          Biezzubow podał mi swoją:
          - Masz, nalej sobie.
          Wypiłem łapczywie szklankę 
        chłodnego, cierpkiego wina, ale 
        ulgi mi to nie przyniosło.
          - Straciłem głowę - odezwałem 
        się. - Trzeba było jej 
        powiedzieć, że biorę próbkę na 
        alkoholomierz.
          - Teraz jesteś mądry.
          - Straciłem głowę - 
        powtórzyłem.
          Biezzubow zauważył:
          - Zaczerwieniłeś się jak 
        burak. Ona też to widziała. Nie 
        myślałem, że jeszcze umiesz się 
        czerwienić.
        
          12
        
          - Przychodzi tu prawie 
        codziennie - opowiadała Jula.
          Pod nagimi drzewami bawiły się 
        dzieci z polskiego sierocińca. 
        Pomyślałem sobie, że wyglądają 
        dosyć szaro. Ale miały opiekę i 
        uczyły się po polsku i to było 
        najważniejsze. Jula naraz 
        zrobiła się groźna, klasnęła w 
        dłonie i wtedy najstarsza 
        dziewczynka zawołała: - cicho! 
        Jula opowiadała:






          - Czasem pomaga mi w 
        gospodarstwie. Ale najczęściej 
        ucieka przed kolacją. Podobno ma 
        dużo nauki, tak mówi. Ale Nata mi 
        szepnęła, że jest na odwrót, 
        Lena uczy się ostatnio od 
        niechcenia. Przesiaduje u nas i 
        milczy.
          - Nie pytałaś ją o mnie?
          - Urywa rozmowę. Czasem bawi 
        się z dziećmi. Ślicznie się z 
        nimi bawi. Ma dużo cierpliwości.
          - Nie wiedziałem, że umie 
        bawić się z dziećMi.
          - Co między wami zaszło? - Jula 
        umierała z ciekawości - dlaczego 
        nas nie odwiedzasz?
          Nie mogłem jej tego 
        powiedzieć. Dzieci ustawiły się 
        parami. Najstarsza dziewczynka 
        dała znak ręką - i rozległ się 
        śpiew: "Pójdziemy w pole w ranny 
        czas"... Jak w powszechniaku, 
        pomyślałem, moja pani w pierw-
        szej klasie uczyła nas tej samej 
        piosenki. Ale im to idzie gorzej 
        niż nam...
          - Jestem pewna, że ona liczy 
        na to, że cię u nas spotka - 
        powiedziała Jula.
          - Zdaje ci się.
          - Wszyscy mężczyźNi są idioci! 
        - wykrzyknęła.
          Wtedy właśnie zobaczyłem 
        stojącą w bramie Lenę. Miała na 
        sobie niebieskie paletko i taką 
        samą czapeczkę. Na nogach 
        brązowe pantofle na indyjskiej 
        gumie. Widziałem, że 
        spostrzegłszy mnie pobladła i 
        oparła się ręką o drzewo. Potem 
        powiedziała możliwie naturalnie:
          - Serwus.
          Odpowiedziałem:
          - Serwus.
          Podeszła do swojego kochanka, 
        który ją był porzucił, i podała 
        mu dłoń. UśCisnąłem ją tak 
        mocno, że wydała cichy okrzyk. 
        Bladość powoli ustęPowała z jej 
        twarzy. Moja była kochanka 
        wyglądała prześlicznie i 
        musiałem jej o tym powiedzieć. 
        Zarumieniła się.
          - Skąd to masz? - spytałem.






          - Z pomocy. Czapeczkę uszyłam 
        sobie sama - mówiła. - Wycięłam 
        ze spodu kawałek materiału.
          - Nie zimno ci w tym?
          Nie miałem prawa się o nią 
        troszczyć, ja, który ją 
        porzuciłem, i ona mi o tym 
        przypomniała:
          - Od kiedy cię to ciekawi?
          Powinienem był powiedzieć: nigdy 
        cię nie porzuciłem, nigdy - ale 
        nie śmiałem, najprostsze słowa i 
        najoczywistsze prawdy rzadko 
        spotykają się z wiarą. Więc 
        milczałem w rozterce, w poczuciu 
        winy i bezsiły. Jula odeszła do 
        dzieci i po chwili zaczęły 
        śpiewać inną piosenkę, bardziej 
        patriotyczną.
          - Nie jesteś rozmowny - 
        odezwała się Lena.
          - Rozmowa nic nie zmieni.
          - Myślałam, że coś powiesz.
          - Co mam powiedzieć?
          - Usprawiedliwić się.
          - Nie wiem jak - wyznałem po 
        prostu.
          Potem powiedziałem raz 
        jeszcze:
          - Ślicznie ci w tym paletku.
          Zakręciła się w miejscu.
          - Naprawdę, Bożek? Naprawdę? - 
        spytała: - Co się z tobą działo?
          Czy mam wyjaśniać? Szepnąłem:
          - Chyba się domyśliłaś.
          Kiwnęła głową.
          - No to widzisz - mówiłem. - 
        Sama widzisz.
          Chciałem coś jeszcze dodać, 
        ale ona przerwała mi:
          - Zaczekaj.
          Pobiegła za Julą na koniec 
        ogródka. W niebieskim paletku 
        wyglądała jak warszawska 
        gimnazistka, jak te dziewczyny, 
        czyściutkie, smukłe, zręczne, 
        które przychodziły na siatkówkę 
        do Żass_u na Lesznie. Pędziła ku 
        mnie zdyszana. Jej oczy 
        poczerniały jeszcze bardziej, 
        wargi spulchniły się i napełniły 
        krwistą czerwienią.
          - Możemy spokojnie pomówić - 
        powiedziała. - Jula dała klucz.
          Do kibitki Juli szliśmy w 






        milczeniu. Na miejscu, w dużej, 
        mrocznej izbie, Lena usiadła na 
        łóżku i rozpięła palto. 
        ZObaczyłem białą, świeżo 
        odprasowaną bluzkę i tę samą 
        granatową spódnicę, którą w 
        swoim czasie pozwoliła sobie 
        ofiarować.
          - Aleś elegancka - podziwiałem 
        stojąc sztywno obok łóżka. 
        Przyglądałem jej się 
        nachmurzony. Znowu trochę inna 
        dziewczyna. I raczej obca.
          Pochwaliła się innymi jeszcze 
        zdobyczami odzieżowymi. Będą 
        miały do spółki jeszcze białą 
        sukienkę, ona dostała materiał i 
        oddała woźNej do szycia. A 
        kurteczkę z futerkiem - tę, 
        którą nosiła w czaj_chanie 
        podczas naszej pożegnalnej 
        kolacji - zwróciła Katii. 
        Opowiadała mi to jak komuś 
        bliskiemu, chociaż to nie mogło 
        być prawdą, straciłem ją, 
        wiedziałem o tym, porzuciłem ją 
        i straciłem na zawsze. 
        Usłyszałem swoje imię wymówione 
        dosyć ciepło, bardziej niż na to 
        zasługiwałem, a potem pytanie:
          - O czym myślisz?
          Siedziała przygarbiona 
        grzebiąc pantofelkiem w polepie. 
        Były to dobre angielskie 
        pantofle, solidnie wyprawiona 
        skóra, płaski obcas z indyjskiej 
        gumy. Przypomniałem sobie, jak 
        szurała w podobny sposób bosymi, 
        zakurzonymi stopami, z dwoma 
        palcami lekko zrośniętymi 
        pośrodku.
          - Pozwolisz się pocałować? - 
        spytałem.
          Wciąż szurała pantofelkami po 
        ziemi. Powiedziała cicho:
          - Nie musisz się silić. - 
        Chciałem zaprzeczyć, krzyknąć, 
        że nie, że chcę, ale nagle 
        olśniło mnie, że słowa są 
        niepotrzebne, że trzeba po 
        prostu całować, nachyliłem się i 
        przycisnąłem wargi do jej warg. 
        Poczułem, jak jej dłonie 
        zaciskają się boleśnie na moich 
        uszach i w skroniach mi 






        zaszumiało. Padła plecami na 
        łóżko pociągając mnie za sobą i 
        obsypując mi twarz pocałunkami. 
        Słyszałem swoje imię powtarzane 
        przez szum wodospadów. Tonąłem i 
        nie było powrotu z tej 
        przepaści, w którą zlatywałem 
        owiewany zapachem owocu morwy i 
        nocnej rosy. To była ona - moja 
        dziewczyna - ta sama dziewczyna, 
        zawsze tak powściągliwa i 
        nieporadna w pieszczotach - 
        teraz powtarzała przez 
        zaciśnięte zęby moje imię i 
        słowo "kocham".
          Usłyszałem kroki, ciężkie 
        buciory człapiące po kamiennym 
        ajwanie. Zerwałem się, Lena 
        usiadła i poprawiła włosy.
          Wszedł Zygmunt. Osioł, nie 
        miał kiedy się zjawić! KIwnął 
        nam głową i zajrzał do wiadra.
          - Nie ma wody - zachrypiał. 
        Spojrzał spod oka na Lenę, potem 
        dotknął ręką gardła, chrząknął, 
        ale chyba odgadł, że nie 
        wykazujemy zainteresowania, bo 
        nic nie powiedział. Pociągnąłem 
        Lenę.
          - Chodźmy, późNo się robi.
          Zygmunt sarkał:
          - Cholera, drzewo muszę 
        porąbać. Tu rąb, tam rąb, 
        zrąbane życie. - Widząc, że się 
        ulatniamy, bez słowa, rzucił za 
        nami: - Para wariatów.
          Na ulicy Lena uśmiechnęła się 
        do mnie, jakby odniosła wielkie 
        zwycięstwo, wspólne zwycięstwo, 
        i ścisnęła moją rękę. Spytałem:
          - Dokąd pójdziemy?
          Westchnęła:
          - Żeby to już wiosna... Może 
        do czaj_chany?
          Pieniądze mi się wyczerpywały. 
        Przeliczyłem w myśli, ile mam w 
        kieszeni płaszcza i zgodziłem 
        się:
          - Dobrze, posiedzimy przy 
        herbacie.
          Przed progiem czaj_chany stary 
        wychudły Uzbek kucał na 
        zakurzonym dywaniku.
          - Wygląda jak fakir - 
        powiedziałem. - Może zaklina 






        węże?
          - Nie widziałam tu zaklinaczy 
        węży. To wróżbita. On wróży z 
        kamyków. Z ich układu odczytuje 
        przyszłość.
          - Gdyby potrafił coś więcej! - 
        rozmarzyłem się.
          - A ty czego byś się chciał 
        dowiedzieć? - spytała kpiąco.
          - Dokąd idę. Co będzie z nami.
          - Myślisz, że warto wiedzieć?
          - Czasami warto.
          - Chcesz spróbować?
          Powiedziała to pobłażliwie, 
        ale już bez kpiny. Była gotowa 
        pozwolić mi na to niewinne 
        odchylenie w stronę metafizyki.
          - Nie, on nie potrafi nic 
        przewidzieć - powiedziałem.
          Uzbek milczał z godnością. On 
        wie, przemknęło mi przez myśl. 
        Chytry Azjata, tajemniczy 
        samarkandczyk, znawca legend 
        Wschodu. Oni tu wiedzą więcej 
        niż my, którzyśmy stracili węch 
        i intuicję, pożarci 
        racjonalizmem, techniką, 
        wysterylizowani przez 
        cywilizację.
          - Ile kosztuje wróżba? - 
        spytałem.
          Uzbek poruszył ustami, sztywny 
        jak marionetka:
          - Besz sum.
          Sięgnąłem po pięCiorublowy 
        banknot. Lena szepnęła:
          - Za tanio, Bożek.
          - Nie szkodzi. Za to starczy 
        na herbatę.
          Położyłem banknot na 
        zakurzonym dywaniku. Powieka 
        zatrzepotała. Wygłupiam się, 
        tak, wiem o tym, ale może 
        błyśnie nieoczekiwane światło, 
        ten Uzbek wie - starość, 
        tajemnice Wschodu, koran, kult 
        szejtana, chaldejska matematyka - 
        on powie.
          Uzbek podał mi siedem małych 
        kamyków.
          - Rzucaj - powiedział.
          - Gdzie?
          - Dywanik rzucaj. Lekko_lekko, 
        o tak.
          Pokazał, jak się rzuca. Kamyki 






        utworzyły gwiazdozbiór podobny 
        do Oriona. Spytałem:
          - Ak~a, co ci wywróżyło?
          - Nic. Moja nie wróżył.
          Pusty rzut, zrozumiałem. Stary 
        oszust. Nie szkodzi, ze mną może 
        być inaczej. Ścisnąłem kamyki w 
        dłoni. Serce mi bije, idiocie. 
        Szukam ratunku w cudowności, w 
        niepojętym, w nieodgadnionym. 
        Otworzyłem dłoń i kamyki 
        potoczyły się tworząc wzór 
        zbliżony do Wielkiej 
        Niedźwiedzicy. Uzbek klasnął w 
        dłonie.
          - Jachsz~y! - krzyknął. - 
        Dobry! Dobry! Dżud~a jachsz~y! 
        BArrdzo dobry!
          - Co jest jachsz~y? - spytałem 
        gorączkowo.
          - Wszystko. Wszystko jachsz~y!
          - Ale co?
          - Nie trzeba gadać! Nie trzeba 
        dużo słowa! - wykrzykiwał Uzbek 
        klaszcząc w dłonie. - Wszystko 
        jachsz~y!
          - Słyszysz? - zwróciłem się do 
        Leny. - On we mnie wierzy. Ale 
        co dobry, ak~a? Co jachsz~y?
          - Pismo będzie! PIsmo z 
        państwowego domu. Przychodzi 
        pismo - potem wszystko dobry.
          - Kiedy pismo? - domagałem się 
        odpowiedzi.
          - Kiedy? - Uzbek zawahał się, 
        ale tylko przez chwilę krótką 
        jak mrugnięcie powieki. - 
        Dwadzieścia dni.
          Niedługo. Skąd pismo - 
        zastanawiałem się pośPiesznie. 
        Ze Związku Patriotów Polskich? Z 
        komendy wojskowej? A może od 
        Mirki? A może od Maćka? 
        Nalegałem:
          - I co w piśmie?
          - Nie pytać! - zakrzyknął 
        wróżbita i zamachał rękami. - Ty 
        szczęśliwy człowiek. Po co dużo 
        słowa? odejdź, drugi człowiek 
        idzie. Besz sum, dobry wróżba - 
        zwrócił się Uzbek do kogoś za moimi 
        plecami.
          - Stary cap - powiedziałem do 
        Leny. - Oszukał mnie, on nic nie 
        wie. To jest jego stały numer, z 






        tym urzędowym pismem, jestem 
        pewny. Nie chce nawet myśleć, 
        leń przeklęty.
          - Za pięć rubli dosyć 
        powiedział - odezwała się 
        rozsądnie.
          - Skąd nagle pismo? Nie, 
        niemożliwe! - Zdobyłem się na 
        uśmiech. - ZObaczymy za 
        dwadzieścia dni.
          - Będziesz rozczarowany, jeśli 
        nic nie znajdzie?
          - Trochę - przyznałem.
          Karim przywitał nas delikatnym 
        przyciśnięciem dłoni do piersi.
          - Siostra przyszedł! - 
        ucieszył się. - Szaszłyk? 
        Herbata? Placek?
          - Tylko herbata - 
        powiedziałem.
          - Rodzynki?
          - Pięć deko. - Zwróciłem się 
        do Leny: - Moglibyśmy wziąć 
        więcej, ale wolę dwa czajniki 
        herbaty.
          - Siostra wesoły, brat smutny 
        - zauważył Karim stawiając 
        herbatę.
          - Siostra wesoły, brat wesoły 
        - odpowiedziałem. - Nie smutny! 
        Nemys faszyslarga ulim.
          - NEmys sobaka! - zawołał 
        Karim. - Herbata zielony. Na 
        pusty kursak (klepnął się po 
        brzuchu) zielony herbata w sam 
        raz.
          Sączyliśmy w milczeniu 
        herbatę. Ja odezwałem się pierw-
        szy:
          - Myślałem, że nie zechcesz na 
        mnie patrzeć.
          - Ja też tak myślałam.
          - Jula mówiła, że bywasz u 
        nich codziennie.
          - Wcale z nią o tobie nie 
        mówiłam - zastrzegła się szybko. 
        - Za to w bursie! - przyznała po 
        chwili. - Wybuchałam płaczem nad 
        podręcznikiem. One myślały, że 
        mnie fizyka tak wzrusza.
          - A może? - spytałem.
          - Na pewno fizyka. - 
        Roześmiała się. - To dziwne, 
        synu, ja od lat przecież nie 
        płakałam. Musiałeś mnie bardzo 






        urazić. Chyba moją próżność. 
        Jednak jestem próżna.
          - Nie wierzę.
          - Jestem. Dziewczęta myślały, 
        że to przez list. - Przez list 
        płakałam zresztą też. Wszystko 
        razem.
          - Dostałaś list stamtąd? - 
        domyśliłem się.
          Czekałem, co ona powie, ale 
        już wiedziałem, że stało się coś 
        okropnego. Usłyszałem:
          - Teraz oprócz Natałki nie mam 
        już nikogo.
          Nie odważyłem się powiedzieć: 
        "Masz mnie".
          - Wszystkich ich wymordowano. 
        Od razu po wkroczeniu Niemców. 
        Przeze mnie. Przez to, że ja 
        byłam komsomołką. - Zagryzła 
        wargi. - Tak chciałam im napisać 
        o tobie...
          Karim zmienił czajniki.
          - Siostra znowu smutny?
          Usiłowała uśmiechnąć się do 
        chłopca. Potem powiedziała:
          - Ja wciąż troszeczkę jeszcze 
        nie wierzę. List był od znajomej 
        nauczycielki z Kijowa - może ona 
        nie wszystko wie. Czasem myślę, 
        że kiedy wrócę, to ich jednak 
        zastanę.
          - Ja też tak myślę - 
        zwierzyłem się. - Też wyobrażam 
        sobie, że wracam i wszystkich 
        zastaję. Ale nie zastanę nikogo. 
        Wszystkich posłali do gazu. 
        Nawet domy wysadzili w 
        powietrze.
          - Bożek, to tylko takie 
        plotki. To przecież niemożliwe, 
        nie!
          Nie odpowiadałem. W prasie 
        rzeczywiście prawie tego nie 
        poruszano. PIsano o zwycięstwach 
        - nie o pogromach. My też między 
        sobą prawie o tym nie 
        rozmawialiśmy. Odpędzaliśmy to 
        od siebie. Chcieliśmy się 
        łudzić, że we wszystkich tych 
        wieściach jest dużo przesady. 
        Ale ja wiedziałem, do czego ci 
        szaleńcy są zdolni.
          - Nie będzie nawet komu o tym 
        wszystkim opowiedzieć - użalałem 






        się. - KOmu cię pokazać. Często 
        myślałem o tym, że 
        przedstawiam cię rodzicom. 
        Bzdury, prawda? Nie mamy nikogo 
        na świecie, ty i ja.
          Zapadł wieczór. Karim zapalił 
        światło.
          - Pójdziemy? - odezwała się 
        Lena.
          - Ale dokąd? Nie ma dokąd iść.
          - Pospacerujemy.
          - Pewnie ci się jeść chce?
          - Nie. Zresztą Natałka zostawi 
        mi chleb.
          - Pamiętasz nasze szaszłyki?
          - Byliśmy trochę rozrzutni.
          - Dobrze robiliśmy - 
        powiedziałem z przekonaniem.
          - Chodźmy.
          - Ale dokąd?
          - Odprowadzisz mnie do bursy.
          - Postoimy przed bramą.
          - Tak jak na początku.
          - Wszystko mogło być inaczej - 
        powiedziałem z żalem.
          - Chyba nie mogło.
          - Mogło. Całkiem inaczej. Nie 
        wiem, czy nie jest za późNo...
          - Niech tylko skończy się 
        zima, zobaczysz. - To ona była 
        pełna optymizmu. - Karim, 
        idziemy!
          Podałem Karimowi dwa papierki. 
        Lena spytała:
          - To wszystkie?
          - Z kieszonkowych wszystkie. 
        KIlkaset rubli leży u Andrejewny 
        w skrzyni. Na wyżywienie.
          - Nie będziesz przynajmniej 
        głodny.
          Przyjąłem te słowa bez 
        sprzeciwu, chociaż wiele dałoby 
        się powiedzieć. Potem szliśmy 
        ciemnym, wąskim labiryntem 
        uliczek, ślizgając się po 
        przymarzłym błocie. Znaliśmy je 
        na pamięć. I wreszcie brama jej 
        bursy, ta, przed którą 
        stoczyliśmy walkę z bandą 
        chuliganów. Lena zarzuciła mi 
        ręce na szyję i przytuliwszy 
        zimny policzek do mojego 
        policzka szepnęła:
          - Myślałeś, że pozwolę, żeby 
        mi cię wydarto?






          Przymknąłem oczy. W głowie mi 
        się kręciło ze szczęścia. Ty, 
        myślałem. Teraz wiem, że tylko 
        ty. Zapytała:
          - Jak do tego doszło, Bożek?
          - Och, nie pytaj. To twoja 
        wina! - wybuchnąłem. Była to 
        prawda, w której zawierało się i 
        kłamstwo. - Potem, kiedy to się 
        już stało, było właściwie 
        wszystko jedno. Myślałem, że 
        straciłem cię na zawsze.
          Całowała mnie zziębniętymi 
        wargami, a ja myślałem: kłamię, 
        to nie całkiem tak było, 
        ciągnęło mnie do tamtej, do jej 
        gorącego ciała i babskiego 
        bezwstydu, a potem dreszcz 
        minął, wszystko stało się 
        obowiązkiem, przyszła pustka i 
        tęsknota, i żal zmarnowanego 
        uczucia, żal miłosnego opętania. 
        Poddawałem twarz lekkim i 
        szybkim pocałunkom Leny, 
        słuchałem jej słów szemrzących 
        sennie jak daleki potok:
          - Widzisz, ja ci wybaczam. Ja 
        ci tyle wybaczam. Ale to się już 
        nie powtórzy, prawda?
          - Nie powtórzy się - 
        powiedziałem, bo co innego 
        mogłem powiedzieć, i uwolniłem 
        się z jej objęć. - Posłuchaj, co 
        się stało. Wszystko się 
        cholernie powikłało. Wylano mnie 
        znów do oddziału chemicznego. 
        Nie można tam zarobić. Żeby 
        chociaż tyle, co na dodatkowy 
        chleb! A robota ciężka. Jeden 
        Besarab dostał u nas ruptury. 
        Ubranie się niszczy, kwas 
        mlekowy zżera buty. Nie mogę się 
        wyprowadzić od Niury, w tej 
        fabryce najważniejszy jest 
        spirytus, a ona go pędzi.
          - To nie wyprowadzaj się od 
        niej.
          - LUdzie będą myśleli, że 
        wszystko jest po dawnemu.
          - Niech myślą - zgodziła się, 
        choć nie od razu. - Nie o to 
        chodzi. Mnie wystarczy, że 
        przyrzekniesz...
          Nic nie rozumie, pomyślałem, 
        nie widziała nagich ramion 






        Niury, nie słyszała jej 
        zapamiętałego szeptu. Próbowałem 
        ją na to naprowadzić:
          - To nie jest takie proste. W 
        jednej izbie - nie wszystko 
        można przewidzieć. Będę musiał 
        być przykry. Zanosi się na 
        piekło.
          - Przecież ona ma jakąś 
        ambicję...
          Boże, jaka dziecinna!
          - Lepiej będzie, jeśli się 
        jednak od niej wyprowadzę. Tylko 
        że...
          - Że co?
          - Musiałbym jednocześnie 
        zmienić pracę. Albo zdecydować 
        się na przymieranie głodem. Nie 
        będę cię wtedy kochał. Głodny 
        nie będę cię kochał.
          - Mógłbyś zapisać się na 
        studia.
          - Dyrekcja musiałaby się 
        zgodzić. - Zaciąłem zęby. - 
        Jeśli się nie zgodzi, pójdę na 
        skargę do prokuratora.
          - Przekonasz się - powiedziała 
        - znajdziesz sprawiedliwość.
          PrzyPomniał mi się wuj "Iwan". 
        Odwiedziłem go w 
        Dniepropietrowsku, tę legendę 
        naszej rodziny. Był już nikim. 
        Ale powiedział: "W życiu, Bożek, 
        trzeba tylko prawdą". Podobni są 
        do siebie, pomyślałem, Lena i 
        mój wuj z Dniepropietrowska.
          - Dyrektor ma na mnie oko - 
        powiedziałem. - Nie pozwoli mi 
        się wymknąć.
          - Czy ona będzie bardzo zła, 
        jak się wyprowadzisz?
          - Niura? Dostanie szału. Już 
        mi coś na ten temat napomknęła. 
        Że jak się wyprowadzę, to ją 
        wszyscy wyśmieją, że mieszkałem 
        u niej dla spirytusu.
          Lena zastanowiła się.
          - O tobie też tak pomyślą.
          - Że polowałem na spirytus?
          - Tak. Tak powiedzą.
          - Może - zgodziłem się. - Ale 
        to nie jest takie ważne. Idzie o 
        nią. Ja sobie pojadę, mówi, a 
        ona tu musi z ludźmi zostać. 
        Poczuje się dotknięta na honorze 






        - i napuści na mnie strażników.
          - Na razie musisz więc zostać.
          - Muszę zwolnić się z fabryki! 
        Poszukać innej pracy! Boże, mój 
        Boże! Dlaczego byłaś taka 
        naiwna? Dlaczegoś mi nie 
        powiedziała: marznij i nie 
        odchodź.
          Gdyby z nami był ktoś dorosły, 
        myślałem, ktoś, kto umiałby 
        poradzić: dzieci, nie róbcie 
        tego, oparzycie się o ogień, 
        dzieci, róbcie tak, a tak. 
        Usłyszałem:
          - Teraz bym też nie chciała, 
        żebyś marznął.
          - Może uda mi się dostać do 
        polskiego wojska. Nie myślisz, 
        że moje miejsce jest właśnie 
        tam? Nie wiem, co się za tym 
        kryje, rząd w LOndynie ich nie 
        uznaje, nie słyszałem nigdy o 
        tych ludziach, jakieś nowe 
        twarze, ale zawsze to przecież 
        polskie wojsko.
          Powiedziała:
          - Zaczekaj z tym do wiosny.
          Tak, ja też chciałem trochę 
        zaczekać. Chciałem, żeby to 
        jeszcze wróciło: Chociaż na 
        jedną noc mieć ją znowu przy 
        sobie. Przytuliła się do mnie 
        drżąca.
          - Marzniesz? - spytałem.
          - Nie, nie, dobrze. - Mówiła: 
        - Nie pozwolę, żeby mi cię znowu 
        zabrano. Ja też umiem walczyć.
          - Lenka, a jak nic się nie 
        uda?
          - Zobaczysz, znajdziesz 
        sprawiedliwość.
          - A jak się to wszystko nie 
        uda?
          - Zaczekaj z przenosinami do 
        wiosny, synu. Możemy się 
        spotykać jak teraz. Daj jej 
        tylko do zrozumienia, że nie 
        możesz z nią sypiać. Chyba ma 
        jakiś honor.
          - Może i ma.
          - Ja nie chcę, żebyś marzł i 
        chodził głodny. - Wybuchnęła: - 
        Ja tego nie chcę!
          - A wiosną?
          - Schowasz się w jakimś 






        kołchozie.
          - Jak mnie odkryją, dostanę 
        niezły wyrok. Wojna się skończy, 
        a ja...
          Załamała dłonie.
          - Dlaczego mnie męczysz? Coś 
        zrobimy. Coś poradzimy.
          - Wywącham, czy uda się coś 
        załatwić z wojskiem. Może jest 
        szansa. Co ty na to?
          - Jeśli trzeba... - zgodziła 
        się wreszcie.
          - Wtedy wyjadę - wbrew 
        dyrektorowi. Ale ja wyjadę od 
        ciebie, nie od niej.
          Powiedziałem to i ogarnęło 
        mnie szczęśliwe zdumienie, że 
        jednak jestem znowu z nią. 
        Całowałem jej zziębniętą twarz i 
        czułem, że sam mam policzki 
        mokre od łez. Wytarła mi je 
        zgrabiałymi palcami. Gdzieś tam, 
        na końcu Pendżikient_kuczasi 
        czekała rzeczywistość: Niura i 
        łóżko z moim materacem.
          - Muszę już iść - odezwałem 
        się.
          - Zaczekaj. - OPierając się 
        plecami o gliniane ogrodzenie, z 
        głową odchyloną do tyłu i z na 
        wpół przymkniętymi oczyma 
        mówiła: - Jak tu cicho, synu, 
        prawda? Wszyscy już śpią, nikt 
        nas nie widzi, nikt nam nie 
        przeszkadza. Widzisz, nie jest 
        tak źle.
          Powtórzyłem:
          - Muszę iść.
          Znów mnie objęła.
          - Jeszcze trochę. - Spytała: - 
        Co jej powiesz, jak wrócisz?
          - Że miałem naradę w komitecie 
        polskim. - Zbuduję całą fikcję: 
        jestem członkiem komitetu (w 
        którym nikogo nie znam), 
        odbywamy narady, zastanawiamy 
        się nad przyszłą Polską, ja 
        współpracuję z polskim 
        teatrzykiem - wszystko tak, jak 
        powinno być, ale nie jest.
          - A potem jak będzie? - 
        dopytywała się. Czekała teraz z 
        napięciem, co powiem.
          - Poskarżę się na zmęczenie. 
        Serce. Zwalę się na moje łóżko i 






        dobranoc. A w dzień, przy pracy, 
        postaram się jakoś ułożyć.
          - Jak się umówimy?
          - Jeśli wszystko się ułoży, 
        zajdę za dwa dni do Juli. Jeśli 
        nie przyjdę...
          - Przyjdziesz!
          - Przyjdę. - Ona się 
        uśmiechnęła, ja rozejrzałem się. 
        - Popatrz, świta.
          - Całą noc przegadaliśmy... - 
        zdumiała się.
          - Otrzepię ci trochę plecy.
          Śmiała się, kiedy otrzepywałem 
        jej płaszcz z okruchów białej 
        gliny. - Nie bój się, Bożek - 
        zachęcała, bij mocniej, nic mi 
        się nie stanie.
          Powiedziałem zakłopotany:
          - Wydajesz mi się czasem taka 
        krucha. Jak się teraz dostaniesz 
        do szkoły?
          - Przez drewutnię. Tu jest 
        okienko.
          Weszliśmy w boczny zaułek.
          - Podsadź mnie, Bożek.
          Splotłem silnie dłonie. 
        Stanęła na nich jedną nogą, 
        drugą postawiła mi na ramieniu. 
        Sprężyła się i skokiem znalazła 
        się w okienku drewutni. 
        Rozsiadła się tam i spoglądała 
        na mnie z uśmiechem. 
        Powiedziałem:
          - Ślicznie ci w tym paletku.
          Pocałowała koniuszki swoich 
        palców i machnęła nimi ku mnie. 
        Potem zeskoczyła do środka. W 
        pamięci zostały mi rozfurkotane 
        niebieskie poły jej płaszcza.
        
          13
        
          Chciało mi się pić. Cały dzień 
        rozładowywaliśmy węGiel na 
        nasypie kolejowym, łączącym 
        stare i nowe miasto. Wyrzucałem 
        go przez wąskie drzwi z głębi 
        bydlęcego wagonu. Czarny pył 
        pokrył mnie całego, zapełnił 
        krtań i podniebienie, zatkał 
        nozdrza, osiadł na wargach i 
        powiekach. W pobliżu nie było 
        ani kropli wody. Słońce piekło, 
        wiosna tego roku przyszła 






        wczesna i pogodna.
          Z łopatą na ramieniu 
        wracaliśmy do azjatyckiej części 
        miasta, ja i Lederkremer. 
        Zbliżał się wieczór, ale wciąż 
        jeszcze było gorąco, pokryte 
        kurzem ciało łaknęło powietrza. 
        Gliniaste wądoły wokół nasypu 
        rozeschły się i popękały. 
        Powietrze było suche, czułem na 
        skórze twarzy pokłady czarnego 
        pyłu - oczy musiały świecić 
        niesamowicie - dobrze, że mnie 
        Lena nie zobaczy.
          Nie widzieliśmy się od tamtego 
        świtu, kiedy rozstaliśmy się pod 
        bramą szkoły. Nie przyszedłem w 
        dwa dni późNiej do Juli, nie 
        wykonałem umowy. Ona wyobrażała 
        sobie, że to będzie taka prosta 
        sprawa. Siedzi sobie w tej 
        szkole, odrabia lekcje, zdaje 
        egzaminy, wszystko jest proste. 
        A ja wpakowałem się w taką 
        plątaninę. Wężowisko, z którego 
        nie sposób się wydrzeć. 
        Ścisnąłem drzewce łopaty. Znowu 
        zostało mi to: Łopata. 
        Lederkremer trącił mnie łokciem:
          - Pożłopałbyś trochę pilznera?
          - Ty masz dowcipy... KIedy da 
        się coś zarobić?
          - Może jutro. Spójrz, to nie 
        twoja dziewczyna?
          Szła ku nam Lena. W białej 
        sukience, olśniewająco białej! 
        Szła rozmawiając z Simą Tatarką 
        - tym pękatym potworkiem, który 
        przysiągł sobie kiedyś, a Lena z 
        nią, że nie wyjdzie za mąż. 
        Biała panienka, pomyślałem 
        bliski nienawiści. Opuściłem 
        wzrok. Zaraz się miniemy.
          - Bożek - usłyszałem.
          Ukłoniłem się w milczeniu i 
        minąłem ją z boleśnie tłukącym 
        sercem. Słyszałem, że 
        przystanęła. I usłyszałem jej 
        wołanie:
          - Bożek!
          Szedłem myśląc: Zaraz ją 
        rąbnę. Niech się nie zbliża, bo 
        trzasnę łopatą. Usłyszałem 
        tupotanie jej stóp po belkach 
        toru. Zatrzymałem się i 






        odwróciłem. Stała naprzeciw mnie 
        nie mogąc wydusić słowa.
          - Czego się gapisz? - spytałem. 
        - Nie podobam ci się?
          Zrobiła krok ku mnie. Zdjąłem 
        łopatę z ramienia i zagrodziłem 
        jej drogę.
          - Nie podchodź - ostrzegłem. 
        Potem widząc, że pobladła, 
        dodałem już bardziej obojętnie: 
        - Zabrudzisz się.
          Opuściła bezradnie ręce. Ja 
        się odwróciłem i pospieszyłem za 
        Lederkremerem. Lederkremer 
        spytał:
          - Studentka?
          - Tak.
          - To widać.
          - Wymyta - powiedziałem. - 
        Białe paluszki.
          Nie chciałem pamiętać jej rąk 
        poczerniałych od buraków 
        cukrowych. Widziałem tylko jej 
        białą suknię. Lederkremer 
        zaśmiał się:
          - Nie dla nas, czarnego luda. 
        To dyrektorski kąsek.
          W cieniu niebieskiego muru 
        Registanu siedział na stołeczku 
        barczysty brodacz w mycce. Przed 
        nim leżała gruba księga.
          - Wygląda jak Lew Tołstoj. - 
        Zauważył Lederkremer.
          - To pielgrzym?
          - Wróżbita.
          - Namnożyło się tych oszustów, 
        niech ich diabli porwą! Nic nie 
        wiedzą, nic! Niedawno jeden 
        Uzbek mi wywróżył, że za 
        dwadzieścia dni dostanę list, 
        który wszystko odmieni.
          - Ile minęło?
          - Dwa razy tyle. Pięć rubli 
        wpakowałem w błoto. Wróżył z 
        kamyków.
          - Ten wróży z księgi.
          Ciągnęło mnie, żeby 
        zaryzykować. Oprawna w skórę 
        księga i szeroka broda budziły 
        zaufanie. Spytałem:
          - Ile za wróżenie?
          Brodacz spojrzał spod ciężkich 
        brwi.
          - Dwadzieścia rubli.
          - Drogo.






          - Opowiadam przeszłość - 
        zaznaczył brodacz.
          Uderzył mnie jego śpiewny, 
        miękki akcent.
          - Nie jest pan muzułmaninem - 
        powiedziałem.
          - Jestem Rosjaninem. - Brodacz 
        uśmiechnął się pobłażliwie. - 
        Ale ta księga jest perska. 
        Studiowałem wiele lat.
          - Gdzie?
          Wróżbita znowu się uśmiechnął:
          - Tego się nie mówi.
          Zwróciłem się po polsku do 
        Lederkremera:
          - Ciekaw jestem, co on powie o 
        przeszłości. Postawię 
        dwadzieścia rubli.
          Zaraz pomyślałem, że 
        niepotrzebnie zdradziłem się 
        przed starym, że jestem 
        Polakiem. Kucnąłem, a on ujął 
        moją lewą dłoń i długo jej się 
        przypatrywał. Mruknął nie 
        unosząc spojrzenia:
          - Proszę się nie uśmiechać, 
        obywatele. To mi przeszkadza. To 
        nie są czary, tylko nauka.
          Potem przewracał karty księgi 
        z wymalowanymi na nich dłońmi, 
        dużymi i płaskimi jak wiedeńskie 
        sznycle. Przy jednej z nich 
        zatrzymał się. Moja, pomyślałem. 
        Znalazł mnie. Brodacz coś liczył 
        na kartce papieru. Mnożył i 
        odejmował jakieś cyfry, wciąż 
        zerkając to na moją otwartą 
        dłoń, to na płaski sznycel w 
        księdze.
          - Pochodzi pan z daleka - 
        zaczął wróżbita. Naturalnie, 
        pomyślałem, przecież mówię po 
        polsku. - Żyło się panu nieźLe. 
        (wszystkim żyło się kiedyś 
        lepiej). Umysł żywy, niezależny. 
        (Jasne: schlebia mi). Jest pan 
        utalentowany. (Przypływ 
        zaufania: więc on to odczytał, 
        moje aktorstwo!). Dokucza panu 
        samotność. I bieda. (Żałowałem 
        dwudziestu rubli). Wszystko się 
        odmieni. Siedemnastego lub 
        osiemnastego maja pojedzie pan w 
        daleką podróż, która odmieni 
        wszystko w pańskim życiu.






          - Czyli za miesiąc? - 
        upewniłem się.
          - Tak, za miesiąc.
          Brodacz był zuchwalszy od 
        tamtego Uzbeka.
          - A jeśli nie wyjadę?
          - Trzeba wierzyć.
          - Postaram się nie myśleć o 
        tym.
          - Można i tak - zgodził się 
        brodacz.
          - Ale co się zmieni? - 
        niecierpliwiłem się. - Co 
        właściwie?
          - Zacznie pan robić to, o czym 
        pan zawsze marzył.
          - Aha, to ładnie.
          - Będzie pan żył lat...
          - Nie chcę wiedzieć! - 
        krzyknąłem. - Czy zginę w tej 
        wojnie?
          Brodacz uśmiechnął się.
          - W tej na pewno nie. Będzie 
        pan żył długo. Będzie pan 
        bogaty. Ożeni się pan z tą, 
        którą kocha. - Po chwili dodał: 
        - Nie od razu.
          - Zgadza się - mruknąłem do 
        Lederkremera.
          - Wróci pan do domu i zastanie 
        swoją rodzinę.
          - To niemożliwe - szepnąłem.
          - A jednak... Tak mi wychodzi.
          - Więc żyją.
          - Żyją.
          Położyłem dwadzieścia rubli na 
        księdze. Zasłużył sobie na nie, 
        naprawdę. Chciałem już odejść, 
        kiedy przyszło mi coś na myśl.
          - Powiedział pan, że jestem 
        utalentowany. Czy może pan 
        określić, jakiego rodzaju to 
        jest talent?
          Wróżbita zawahał się, 
        widziałem, jak zerknął na moją 
        łopatę, kombinezon, czarną od 
        pyłu węglowego twarz.
          - Technika - zdecydował. - 
        Może pan być wynalazcą.
          To też jest oszust - pomyślałem 
        rozczarowany.
          - Nie, zaprzeczyłem ze 
        złością. - Myli się pan. Jestem 
        aktorem.
          - Ach, tak - mruknął wróżbita.






          - Jeśli mam jakiś talent, to 
        aktorski.
          Brodacz miął w dłoniach 
        banknot.
          - Przepraszam bardzo, to mnie 
        zmyliło - powiedział wskazując 
        na mój kombinezon. - Przyznaję, 
        że próbowałem odgadnąć. W 
        księdze tego nie odczytałem.
          - A wszystko inne? - 
        nalegałem.
          - Wszystko inne - z księgi.
          Nie, ten jest uczciwszy. 
        Kiedyśmy odeszli, powiedziałem 
        do Lederkremera:
          - Zasunął z tą podróżą.
          - Wszystkim śpiewa szczęśliwą 
        piosenkę.
          - Chyba tak - zgodziłem się, 
        chociaż myślałem swoje.
          - LUdzie potrzebują pociechy, 
        a on jest cwaniak, rozumie to.
          Odwróciłem się, żeby spojrzeć 
        na brodacza: w skupieniu sklejał 
        językiem machorkowego skręta. 
        Pomachałem mu ręką, on 
        odwzajemnił mi się gestem takim, 
        jakim żegna się odjeżdżający 
        pociąg. A może mi się tylko 
        zdawało.
        
          Nazajutrz ładowaliśmy węgiel 
        na ciężarówki pod tym samym 
        nasypem. Robota wymagała 
        większej siły, bo węgiel 
        należało podrzucać wysoko, za to 
        można było oddychać. Po 
        załadowaniu dwóch ciężarówek 
        porządnie osłabłem. Głodny byłem. 
        Siedziałem na nasypie 
        rozpamiętując raz jeszcze 
        sposoby wyplątania się, kiedy 
        usłyszałem głos Lederkremera:
          - Znowu jest.
          - Kto?
          - Twoja.
          Stała w szarej perkalowej i 
        przykrótkiej sukienczynie oparta 
        o ścianę wagonu towarowego. 
        Dźwignąłem się i ruszyłem ku 
        niej ociężale. Milczałem 
        ściskając boleśnie jej szczupłe, 
        słabe dłonie. Na koniec 
        wyrzuciłem z siebie:
          - Zmieniłaś sukienkę.






          Nie odpowiedziała. Ja:
          - Chciałbym coś zjeść.
          Przyglądała mi się szeroko 
        rozwartymi oczyma. Szarpnąłem 
        się:
          - Znów się gapisz. Czyś mnie 
        sobie jeszcze nie 
        obejrzała? Przynieś mi chleba!
          Kiwnęła głową.
          - Pójdziesz do Zygmunta - 
        mówiłem - i weźMiesz na kredyt. 
        Wieczorem będę miał pieniądze. 
        Śpiesz się!
          Odchodziła posłusznie. 
        Krzyknąłem na nią:
          - Bez chleba nie przychodź!
          Przyśpieszyła kroku. Będę mógł 
        jej opowiedzieć o brodatym magu 
        i o jego perskiej księdze. 
        Głupstwa, lepiej zapomnieć.
          Zdążyliśmy załadować 
        ciężarówkę, zanim wróciła. 
        Przyniosła kilo razowego, 
        ciężkiego jak rozmokła glina 
        chleba. Spytałem:
          - Ile im się należy?
          - Nic. Zapłacone.
          Nie protestowałem. Oderwałem 
        kawał chleba i podałem jej.
          - Weź.
          Zmarszczyła podbróddek - tak 
        jej się śmiesznie marszczył - i 
        powiedziała:
          - Jedz sam, synu.
          Synu, synu. Poczułem mrowie 
        pod czaszką. Powiedziałem:
          - Jeśli chcesz, możesz już 
        odejść.
          - Nie.
          - Dlaczego przyszłaś?
          Nie odpowiadała, chociaż 
        dopytywałem się natarczywie:
          - No powiedz, dlaczego 
        przyszłaś? Całe tygodnie nie 
        dawałaś znaku życia - teraz to 
        ja przesiadywałem u Juli - w 
        ogóle się tam nie pojawiałaś - a 
        po wczorajszym przypadkowym 
        spotkaniu proszę, od razu 
        jesteś? Dlaczego?
          - Ja nie wiem - odpowiedziała 
        żałośnie. - Chciałam cię 
        zobaczyć.
          - Nie, nie dlatego! Ja ci 
        powiem, dlaczego przyszłaś. Bo 






        ci się zrobiło wstyd! 
        Zawstydziłaś się swojej białej 
        sukienki. Zawstydziłaś się tego, 
        że ty jesteś czysta, a ja 
        brudny!
          Uśmiechnęła się przekornie.
          - No, nie myśl. Jak zobaczyłam 
        cię wczoraj takiego usmolonego, 
        to wiesz, co mi przyszło do 
        głowy? Że ci z tym całkiem do 
        twarzy.
          Spytałem poirytowany:
          - Dlaczegoś mnie unikała?
          Zachmurzyła się:
          - Możesz się domyślić.
          - Nic nie wiesz - szarpnąłem 
        się. - Myślisz, że teraz jest 
        znowu tak jak przedtem? Właśnie, 
        że nie. Nie masz czego mnie 
        potępiać: Nie żyję z Niurą.
          Zacięła usta. Nie wierzyła mi. 
        Dobrze, trudno, to mi się 
        należy.
          - Powiadam ci - mówiłem - nie 
        żyję z nią już. Po naszej 
        rozmowie - coś było - chwila 
        słabości - czy rozpaczy - nie 
        umiem dziś wytłumaczyć - dlatego 
        nie przyszedłem do Juli - nie 
        mogłem ci w oczy spojrzeć. Ale 
        potem koniec. I teraz miotam się 
        jak pies na uwięZi. Nie wiem, co 
        z sobą robić. Jestem jej już 
        winien za wyżywienie. Ale 
        przecież pracuję - sama widzisz, 
        jak ja pracuję. Andrejewna daje 
        mi kolacje, a ja to sobie 
        wszystko obliczam. W głowie mam 
        jeden wielki notes: Wciąż liczę, 
        ile im jestem winien. KIedyś im 
        zapłacę. Może jeszcze dzisiaj.
          - MUsisz wyszukać sobie inną 
        pracę.
          - Próbowałem. Wszędzie 
        domagają się zwolnienia z 
        fabryki. A oni nie chcą mi go 
        dać. Oni twierdzą, że ja jestem 
        niezbędny. Dobrze, zgoda, ale 
        jak jestem niezbędny, to niech 
        dadzą przynajmniej to, co 
        dostają nasi buchalterzy, te 
        gryzipiórki zakichane. Oni 
        dostają w stołówce drugie danie, 
        a ja mam prawo tylko do lury. W 
        jednym tylko miejscu nie pytano 






        mnie o zwolnienie: w stacji 
        przeciwmalarycznej. Chodziłbym z 
        kadzią na plecach i opryskiwał 
        aryki naftą chlorowaną. Może bym 
        zaryzykował przerzut na tę 
        robotę. Półtora roku więZienia 
        już nade mną wisi, ale bym 
        zaryzykował.
          - Rozmyśliłeś się?
          - Ale nie dlatego. Tam jest do 
        wzięcia tylko nafta. A ta nafta 
        jest na walkę z malarią. 
        Rozumiesz sama. Ona ma zabijać 
        komara roznoszącego malarię.
          - Starałeś się o przyjęcie na 
        studia?
          - Tak. Od dziekanatu dostałem 
        nawet list do dyrektora fabryki 
        - z prośbą o zwolnienie. Podarł 
        ten list przy mnie na drobne 
        kawałki.
          - A wojsko?
          - Lederkremer był w komendzie. 
        Powiedziano mu, że teraz bierze 
        się tylko rasowych Polaków. Że 
        może późNiej. W paszporcie 
        wypisano mi, kim jestem, żebyś 
        na przyszłość nie miała 
        wątpliwości.
          Widziałem, że była 
        przytłoczona. Spytała cicho:
          - Co będzie, Bożek?
          Włożyłem resztki chleba do 
        kieszeni kombinezonu.
          - Nie tracę nadziei - 
        powiedziałem.
          W jej oczach zaszkliły się 
        łzy.
          Powtórzyłem:
          - Nie tracę nadziei. - 
        Objąłem ją ramieniem. - 
        Zobaczysz, moja Lenny, będzie 
        dobrze. Prysnę na wieś!
          - Żeby cię nie znaleźLi...
          - Mam plan - wyjawiłem. - Ja 
        przecież wiem, że zawsze trzeba 
        mieć plan. Nic na siłę - 
        wszystko na psychologię. Muszę 
        tylko mieć w zapasie zwolnienie 
        lekarskie na pewien okres.
          - To będzie kosztowało.
          - Sprzedam golf.
          - Nie rób tego.
          - Ale muszę. Ja też nie lubię 
        sprzedawać ze siebie. Karim 






        obiecał dać za golf trzysta 
        rubli i zwrócić go w każdej 
        chwili. Zwolnienie będę miał za 
        dziesięć dni: lekarz coś tam ma 
        wymyślić o moim sercu. Pokażę 
        zwolnienie w fabryce, więc nie 
        będą mnie na razie niepokoić. I 
        ulotnię się na wieś.
          - A po dziesięciu dniach?
          - Najważniejsze, że 
        przyzwyczają się do myśli, że 
        fabryka może jakoś funkcjonować 
        beze mnie. Dziś mamy zawieźć 
        węgiel dyrektorowi do mieszkania 
        i postaramy się połowę opylić po 
        drodze. Zapłacę Andrejewnie i 
        ulatniam się.
          - Co potem?
          - Nie wiem. Na wsi będę 
        pracował za wyżywienie. W 
        sowchozie, w kołchozie, u Uzbeka 
        za parobka - wszystko mi jedno. 
        Za kilka placków natyram im, ile 
        zechcą. Przyjedziesz do mnie na 
        wakacje?
          Widziałem, że się nad czymś 
        zastanawia.
          - Bożek, coś się kroi. Zygmunt 
        wspominał mi, że komitet polski 
        zatrudniłby kogoś do pracy na 
        roli. Szkoły dostały w tym roku 
        wspólne gospodarstwa pomocnicze 
        i każda ma wydelegować kogoś do 
        pracy. Polacy woleliby nie 
        posyłać ucznia, tylko kogoś 
        nająć.
          Sam miałem być w tej szkole 
        uczniem: to by mnie było 
        uratowało. Jula poleciła mnie 
        nauczycielce polskiego. 
        Przyszedłem do niej do kibitki na 
        rozmowę. Postanowiłem ją olśnić. 
        Powoływałem się na Boya, 
        Irzykowskiego, Stendhala, Shawa, 
        Bertranda, Russella. 
        Deklamowałem Słowackiego i 
        skamandrytów. MUsiałem zgłupieć! 
        Ta bidula uczyła bez 
        podręczników i widok chłopca, 
        który zna poezję romantyczną na 
        pamięć, musiał ją przerazić. 
        Kiedy zgłosiłem się do dyrekcji 
        szkoły, powiedziano mi, że pani 
        Zofia stwierdziła, że absolutnie 
        się nie nadaję. Że brak mi 






        podstawowych wiadomości. 
        Przypomniałem sobie, że 
        powiedziała mi: "Macie talent, 
        który powinien okrzepnąć", 
        uśmiechnąłem się do dyrektorki i 
        wyszedłem bez słowa. Idioto, 
        będziesz miał nauczkę na całe 
        życie. Dobrze, mogę w szkole, do 
        której nie dorastam jako uczeń, 
        być parobkiem.
          - Powiedz Zygmuntowi, że ja 
        pojadę.
          Ucieszyła się:
          - Dostaniesz dodatkową kartkę 
        na chleb!
          - Świetnie. ZOstawię tamtą 
        tobie.
          Patrzyliśmy na siebie z 
        uśmiechem. Uderzyłem się po 
        bicepsie:
          - Widzisz, jeszcze się 
        trzymam!
          Zajechała ciężarówka. Wysiadła 
        Fienia. Na widok Leny gwizdnęła 
        przeciągle:
          - Ach, tak! Stara miłość nie 
        rdzewieje. Ładuj, Bożek, węgiel 
        dla dyrektorskiej piwnicy!
          Chwyciłem szuflę i zagłębiłem 
        ją w węglu. Ale pomyślałem 
        sobie, że ona nie musi się temu 
        przyglądać. Rzuciłem łopatę i 
        podszedłem do Leny.
          - Idź już, kochanie - 
        powiedziałem. - Idź, córeńko.
          Odwróciła się niechętnie i 
        skierowała się w stronę 
        europejskiej dzielnicy, w której 
        znajdowała się nowa bursa.
        
          14
        
          W sowchozie nie powodziło mi 
        się źle. Nie było tu wartowni, w 
        której obmacywano by mi 
        kieszenie. Nie trzeba było 
        chować butelek pod bluzą. 
        Jedzenie dostawałem za rzetelną 
        robotę. Z rana dawano gorące 
        kukurydziane placki. Na obiad i 
        kolację - gęsta kasza. 
        Pracowałem w polu z kietmeniem w 
        ręku. Odwalałem nim ogromniaste 
        skiby czarnej, lepkiej ziemi, 
        biłem z rozmachem, aż w barkach 






        trzeszczało. Potem przeciągałem 
        żelaźcem kietmenia po 
        wygładzonej skibie i od tej 
        pieszczoty rozsypywała się na 
        grudki. I znów zataczałem 
        kietmeniem półkole w powietrzu, 
        kietmeń ciężko spadał, wrzynał 
        się w grunt i odrywał zwalistą 
        skibę.
          Polubiłem ten rytm. Rano 
        wszyscy zaczynaliśmy razem, 
        ustawieni w szeregu do 
        przeorywania kietmeniem pola, po 
        godzinie byłem już daleko w 
        przodzie. Samotnie szedłem 
        naprzód. - Skiba po skibie, 
        gońcie mnie, krasnoludki. 
        Kiedyś, wgryzając się szczęką 
        kietmenia w ziemię, przyłapałem 
        się na śpiewaniu. Urwałem wtedy 
        - czysty, chłodny wietrzyk 
        unosił jeszcze przez chwilę 
        cudaczną melodię, nieznany rytm 
        - stałem i słuchałem dzwonienia 
        wiatru. I wtedy usłyszałem 
        wołanie za mną:
          - Dalej, bracie! Zasuwaj swoją 
        piosenkę!
          Pracowałem śpiewając 
        niezmordowanie aż do końca 
        roboczego dnia. I say potatoes 
        and you say potatos. Dlaczego 
        nie ma niebieskich róż. Bagnet 
        mnie ukłuje, śmierć mnie 
        pocałuje, ale nie ty. Śpiewają 
        nieszczęśni, mówiła Niura. 
        Nieprawda, nareszcie jest 
        dobrze. Robota i trochę żarcia, 
        dwadzieścia lat i kochająca 
        dziewczyna. Tego wieczora na 
        kolację było duszone mięso z 
        byczka, którego nad ranem 
        ubiliśmy. Najadłem się do syta i 
        położyłem się senny na posłaniu 
        w kącie szopy. Przywidziała mi 
        się Samarkanda, którą trzeba 
        będzie kiedyś zwiedzić, wszyst-
        kie te mauzolea, i groby 
        spopielałych okrutników. Lena 
        wkuwa teraz pewnie metodykę 
        wykładania fizyki. Siedzi przy 
        oknie i korzysta z ostatnich 
        drgnień światła.
          - Ile stąd jest do miasta? - 
        spytałem.






          Przypuszczano, że około 
        dwudziestu pięciu kilometrów. W 
        cztery godziny zajdę, 
        pomyślałem. Była siódma. 
        Objaśniono mi z grubsza, jak 
        iść. Najpierw ścieżką do traktu. 
        Potem traktem obok sadu 
        morwowego. Potem do następnego 
        traktu, przeciąć linię kolejową 
        i wzdłuż toru do samej stacji.
          Wstałem i wziąłem menażkę.
          - Po co ci to? - pytano.
          - Narwę morwy dla dziewczyny.
          Szedłem szybko, żeby zdążyć do 
        toru kolejowego przed zmrokiem. 
        Ścieżka miała kilka rozwidleń, o 
        tym mnie nie uprzedzono i teraz 
        zastanawiałem się, które jest 
        właściwe. Topole i uriuki 
        odcinały mnie od otwartej 
        przestrzeni. Wybiorę dróżkę 
        środkową. Prowadziła do 
        szerokiego ziemnego traktu. A 
        więc dobrze. Teraz na lewo. 
        Szedłem między sadami morwowymi, 
        pnie drzew oblane były żółtym 
        blaskiem chylącego się ku 
        zachodowi słońca. Pytanie, czy 
        napełnić menażkę już teraz, czy 
        na razie chodzić z pustą. 
        Usłyszałem głos z sadu:
          - Ej, braciszku!
          Rozejrzałem się: nikogo nie 
        było widać.
          - Braciszku! - usłyszałem 
        znowu. - Ty, ty. Zadrzyj głowę.
          Na drzewie siedział okrakiem 
        na gałęzi żołnierz Armii 
        Czerwonej i objadał się owocem 
        morwy.
          - Cześć! - krzyknął żołnierz.
          - Cześć! - odpowiedziałem.
          - Dokąd ganiasz?
          - Do miasta.
          - Zdążysz - powiedział 
        żołnierz. - Wejdź tu do mnie.
          - Po co?
          - Pobajdurzymy. Morwy się 
        najesz.
          - Dobra tam u ciebie morwa? - 
        spytałem.
          - Czarna i słodka.
          Z menażką uczepioną na guziku 
        wspiąłem się na drzewo. Żołnierz 
        podał mi rękę i pomógł usadowić 






        na sąsiednim konarze. Nie 
        bujał: morwa rosła tu czarna, 
        słodka i soczysta. Jadłem i 
        napełniałem menażkę.
          - To dla kogo? - spytał 
        żołnierz, młody blondas.
          - Dla dziewczyny.
          - Dobrze robisz. Pewnie głodem 
        przymiera.
          - Różnie bywa.
          - Nie różnie, ale jednakowo. 
        Najlepiej w wojsku - pytlował 
        chłopak. - O jedzenie cię głowa 
        nie boli, niech się szef martwi. 
        A jeszcze lepiej w szpitalu. 
        Rąbną cię, powiedzmy, w rękę. 
        Bez ręki żyć można, bez nogi też 
        się da. A co się w szpitalu 
        nawsuwasz, to twoje. Powiadają, 
        że nawet jajecznica w proszku 
        bywa. Jeden koleżka mówił mi, że 
        sok pomarańczowy pił. Ale z tym 
        to już chyba zalał. To ty z tą 
        menażką myślisz do samej 
        Samarkandy dojść?
          - A jakże.
          - Rzucisz po drodze. W długim 
        marszu wszystko przeszkadza. Raz 
        czterdzieści kilometrów po 
        głębokim śniegu brnąłem. Ciężko 
        jak diabli. Odczepiłem manierkę 
        od pasa i buch ją w śnieg. Lżej. 
        Potem znowu coś mi ciąży. Myślę: 
        co to może być? Plecak już 
        dawno w furgonie... I nagle 
        zrozumiałem: igłę uważasz miałem 
        w klapie. Więc ja tę igłę...
          - Teraz ty zalewasz - 
        przerwałem mu.
          - No, przypuśćmy. Ja ci tak, 
        powiedzmy, dla przykładu.
          - Nie trzeba, sam byłem 
        żołnierzem.
          - Ja to poznałem. Chodzisz, 
        jakby ktoś obok komenderował: 
        lewa_prawa, lewa_prawa... Ty, 
        jak widzę, Polak?
          - Tak.
          - Tak sobie pomyślałem: 
        angielskie portki, czyli Polak. 
        Dlatego cię tu na drzewo 
        wezwałem, myślę, rozmowa może 
        być ciekawa. Mam ja, bracie, 
        kilka pytań.
          - Odprowadź mnie do 






        Samarkandy, to pogadamy.
          - Ja wolę na drzewie. Na ziemi 
        gadać nie lubię. Źle ci tutaj?
          - Nie. Ale śPieszę się.
          - Poczekaj, odpowiedz na 
        pytanko. - Żołnierzyk spoważniał 
        i zapytał: - Ty tego pana 
        PIłsudskiego widziałeś kiedy?
          - Żywego nie. W trumnie go 
        widziałem.
          - Jaki on był? Postawny?
          - Owszem. Wąsy miał długie.
          Żołnierz kiwnął głową.
          - Toto. Znaczy się, że oni 
        Wszyscy na jeden krój. A ot, 
        burżuja widziałeś kiedyś?
          Uśmiechnąłem się:
          - Ja sam jestem burżuj.
          Żołnierz wybuchnął śmiechem. 
        Trzepnął mnie nawet po kolanie 
        tak, że omal z drzewa nie 
        zleciałem. - No i burżuj! - 
        rechotał. - Ale burżuj! 
        Eksploatator klasy robotniczej! 
        Krwiopijca_ludożerca! - Trzymaj 
        mnie, bo zlecę! - wołał pękając 
        ze śmiechu.
          - Z ziemi byś nie zleciał - 
        zauważyłem. - Masz rację, ja 
        burżujem nie byłem. No to cześć, 
        braciszku. Na mnie czas.
          Żołnierz mnie przytrzymywał.
          - Poczekaj, słóweczko - 
        poprosił. Zapytał tajemniczo: - 
        A burdele... burdele to u was w 
        pańskiej Polsce były?
          Spojrzałem na jego dziecinną 
        twarz i odpowiedziałem:
          - Chyba były.
          On westchnął:
          - Dziewico Przeczysta! Z 
        tydzień bym nie wychodził!
          Zsunąłem się na ziemię i 
        poszedłem sobie. Teraz kroczyłem 
        wolniej - trzeba było uważać, 
        żeby nie rozsypać morwy. Ale do 
        zmroku zostawało niewiele. 
        Odblask słońca na pniach drzew 
        purpurowiał. Żeby dotrzeć przed 
        zmierzchem do linii 
        kolejowej!... Wiedziałem, że 
        ciemno robi się nagle, niemal z 
        minuty na minutę.
          Na pewno okaże się, że morwę 
        przyniosłem w samą porę. Lena 






        powie zmieszana: Z chlebem były 
        dziś kłopoty - dziękuję ci, 
        synu. Wyobraziłem sobie, jak 
        łapczywie je owoce. Sok oblewał 
        jej wargi i same wargi też 
        stawały się soczyste, spojrzenie 
        jej wilgotniało i oczy 
        połyskiwały jak czarna morwa. 
        Potem przypłynął ku mnie zapach 
        jej włosów, słodkawy zapach 
        nafty, którą je przemywała, i 
        owocowy zapach jej skóry. W 
        cztery godziny zajdę, 
        pomyślałem.
          Stałem przed polami ryżowymi 
        zalanymi wodą. ZIelone miedze 
        przecinały je wąskimi 
        grobelkami. Dróżka, na którą 
        miałem zboczyć z traktu, 
        zataczała łuk wokół ryżowisk. 
        Pójdę tymi miedzami, 
        postanowiłem. Przetnę pole i 
        wyjdę gdzieś tam na ścieżkę, 
        będzie prędzej.
          Przestępowałem chyżo z 
        grobelki na grobelkę. Dokoła 
        rozlegało się pochłeptywanie i 
        mlaskanie, jakieś poszepty i 
        cmokania. PUścili wodę, 
        zrozumiałem, trzeba się 
        spieszyć.
          Grobla niespodzianie się 
        urwała i znalazłem się na 
        grząskiej łące. Szedłem dalej 
        przeskakując z kępy na kępę. 
        Zobaczyłem w oddali wzniesienie. 
        Wzdłuż pagórka rozciągało się 
        coś purpurowego. Pomyślałem, że 
        widzę źle, że może powinienem 
        sobie sprawić okulary. Mam 
        krótki wzrok inteligencika, 
        nareszcie - pomyślałem i wydałem 
        się sobie jeszcze bardziej 
        żałosny.
          Łąka skończyła się tak samo 
        nieoczekiwanie, jak się zaczęła. 
        Stałem nad głęboką, czystą 
        strugą. To ona tak błyszczała 
        purpurą. Ten strumień to był 
        złośliwy kawał, bolesny kopniak, 
        woda w nim była lodowata i 
        przezroczysta, poprzez rwący 
        nurt falowały wygładzone 
        kamienie. Nie zajdę w cztery 
        godziny, zrozumiałem. Kiedy 






        zapukam do okna bursy, Lena 
        będzie już spała. Ale jak się 
        stąd wydostać? wrócić do traktu. 
        Obejrzałem się, ale kępki, na 
        której stałem ostatnio, już nie 
        było: zatonęła. Ja sam wcisnąłem 
        ją w trzęsawisko.
          Wypatrzyłem obok inną kępkę. 
        Skoczyłem i od razu poczułem, że 
        zagłębiam się wraz z kępką w 
        grząskim gruncie. Ogarnięty 
        paniką wyrwałem nogę i wróciłem 
        na twardszy grunt nadbrzeżny. 
        Jeszcze przez chwilę czułem mróz 
        w plecach. Zrozumiałem, że 
        odwrotu już nie ma. Zawołałem:
          - LUdzie! Hej ludzie!
          Potem znów:
          - LUdzie! LUdzie!
          Nikt nie odpowiadał. Słychać 
        było tylko bulgotanie ryżowisk i 
        kłapanie wartkiego strumienia. 
        Więc tak, puścili wodę: udało mi 
        się przebrnąć przez na wpół 
        wyschłe trzęsawisko, które teraz 
        wracało do życia. To byłoby 
        idiotyczne, skończyć tutaj, na 
        tym odludziu, z ustami pełnymi 
        obrzydliwego błota. Nikt nigdy 
        się nie dowie, co się ze mną 
        stało. Lena i mama, i ci wszyscy 
        w Warszawie, do których trzeba 
        wrócić. W dłoni ściskałem 
        kurczowo menażkę z morwą dla 
        Leny. Mruknąłem:
          - Nie dam się.
          Drzewo rosło nad brzegiem 
        strumienia i jego sękata gałąź 
        sięgała aż na przeciwległy 
        brzeg. Jakiś filmowy Robin Hood 
        prześliznąłby się pod gałęziami 
        na drugą stronę. Widziałem to z 
        dziesięć razy. Ale ta gałąź się 
        pode mną załamie. Powiedziałem 
        na głos:
          - Ładna historia.
          Potem:
          - Wpadłem.
          Nie, wyjdę z tego. Zakląłem i 
        znowu na głos:
          - Zrobi się. Spokojnie, Bożek, 
        wszystko się zrobi.
          Ułamałem gałąź nadającą się na 
        kij i wetknąłem ją do wody. Po 
        wyciągnięciu przymierzyłem gałąź 






        do siebie: Mokry ślad sięgał do 
        szyi. Więc dobrze, przejdę po 
        szyję w wodzie. W razie czego - 
        popłynę. Nawet w lodowatej 
        wodzie tych kilka metrów 
        przepłynę. Tylko że morwa 
        przepadnie...
          Siadłem nad brzegiem i 
        zacząłem ściągać buty. Potem 
        ważyłem je w ręku - buty, mój 
        największy skarb, ciężkie, 
        angielskie, powinny lecieć jak 
        kula. Odetchnąłem głęboko i 
        stanąłem w rozkroku. A jak 
        nawalę? Nie nawalisz. Mogę nie 
        dorzucić, zawsze pchałem kulę 
        jak baran. Teraz jesteś 
        silniejszy. Ale zdenerwowany. 
        Nic to, skoncentruj się. Buty; 
        buty, które zdobyłem z takim 
        trudem! Zatoczyłem łuk ręką i 
        wyrzuciłem but w powietrze. 
        Przeleciał wysoko nad strugą i 
        opadł daleko za nią pod samym 
        pagórkiem.
          Dobry jestem, pomyślałem. Ale 
        forma! Złapałem drugi but i 
        cisnąłem w ślad za tamtym. Tym 
        razem pocisk poleciał 
        niebezpiecznie płasko, tuż nad 
        wodą, ale wylądował jednak dość 
        daleko za strugą. Teraz 
        ściągnąłem spodnie i owinąłem je 
        wokół szyi. Z menażką trzymaną 
        wysoko w górze, jak karabin nad 
        głową podczas desantu, wszedłem 
        do wody. Lodowata obręcz 
        zacisnęła się natychmiast wokół 
        piersi. Zatamowało oddech. 
        Uciekać!
          Po chwili było po wszystkim. 
        Stałem na tamtym brzegu i 
        trząsłem się z zimna. Onucami 
        tarłem ciało do czerwoności. 
        Spodnie i bluza jednak 
        przemokły. Morwa ocalała. W 
        oddali widniały słupy linii 
        telegraficznej, która pewnie 
        wyznacza bieg kolejowego toru. 
        Prowadziła ku tym słupom 
        kamienista ścieżka. Moja 
        ścieżka. Idziemy drogą 
        kamienistą, twardą - przypomniał 
        mi się Staff - i bezsłoneczny 
        mamy strop nad głową... Było 






        lżej chodzić wspominając 
        wiersze, tajnie góry Synaj...
          Słońce schowało się i słupy 
        poszarzały i oddaliły, a wkrótce 
        i zatarły w ciemnościach. 
        Zrobiło się chłodno, mokre 
        spodnie tarły kolana i uda. W 
        zaroślach wzdłuż drogi kwiliły 
        szakale, zmyślnie udawały 
        zawodzenie niemowląt. 
        Wsłuchiwałem się w dudnienie 
        swoich ciężkich butów. Teraz 
        dojdę. Teraz już na pewno.
          Upływały kilometry i godziny. 
        Odległość, którą podano mi w 
        sowchozie, miała najwidoczniej 
        spory "hak". Szedłem coraz 
        wolniej, menażka ciążyła - 
        żołnierz na drzewie miał rację - 
        ale najdotkliwsze było 
        zesztywnienie mięśni nóg. To 
        chodzenie po miedzach, przyszło 
        mi na myśl, a potem skoki z kępy 
        na kępę. Bez treningu i bez 
        rozgrzewki. Początek sezonu, 
        panie redaktorze, co zrobić, 
        pierwszy występ na boisku. 
        Przede mną plątanina szyn, 
        gwiżdże lokomotywa. Nareszcie. 
        Nareszcie jesteś, Samarkando, 
        miasto moich upokorzeń i mojej 
        miłości. Za ciemnymi konarami 
        drzew - fosforyzująca kopuła 
        grobu okrutnika. Srebro księżyca 
        odpryskuje od niebieskiej 
        glazury jak wymyślny neon. 
        Cisza. Wlokę się, jakbym czołgał 
        się na kikutach nóg. Nie nadaję 
        się do Wielkich bulwarów, nie 
        mam modnego garnituru, ale mam 
        żołnierską krzepę, ujdę wśród 
        zasp śnieżnych - brnę, ale 
        ciągnę. Na bulwarze Abramowa 
        zobaczyłem wreszcie, schowane za 
        tkaniną gałęzi, wapienne plamy 
        ścian nowej parterowej bursy. 
        Oblewało je białe światło 
        kołyszącej się na drucie lampy. 
        Trzysta metrów, pomyślałem 
        leniwie, można je przebiec w 
        czterdzieści sekund - witaj, 
        Lenka. Pomyślałem tak i wtedy 
        właśnie ugięły się pode mną 
        kolana. Osunąłem się na chodnik, 
        na brzeg rynsztoka. Odpocznę. 






        Trzysta metrów. Z hakiem, 
        powiedzmy. Najpierw odpocząć.
          Siedziałem odrętwiały, 
        powtarzając sobie w myśli, że 
        już niedaleko, ale lepiej 
        odpocząć, a potem dopiero 
        pokazać się dziewczynie.
          - Śpisz? - usłyszałem.
          Najpierw zobaczyłem brezentowe 
        sandały na stopach szerokich i 
        płaskich jak łopata, potem wzrok 
        powędrował wyżej, ku łatom na 
        płóciennych spodniach. Potem 
        ukazał mi się postrzępiony 
        waciak. I wreszcie twarz - 
        wychudła i zarośnięta. Stara 
        czapka z opuszczonymi 
        nausznikami. To mogłem być ja - 
        pomyślałem i nawet się tej myśli 
        specjalnie nie przeląkłem.
          - Nie śpisz - powiedział 
        mężczyzna i przysiadł się do 
        mnie, nogi opuścił do wyschłego 
        aryka. Miał wypukłe, żółte 
        białka oczu, a jego broda 
        przetykana była siwymi 
        pasmami... - Odpoczywasz?
          - Tak.
          - Daleko masz?
          - Niezbyt.
          - Dokąd?
          - Tam.
          Wskazałem palcem budynek 
        bursy. Lampa na drucie 
        zakołysała się i dom Leny 
        schował się w mroku.
          - Tam? - zdziwił się 
        nieznajomy.
          - Tak, do tego domu.
          Nieznajomy chwilę milczał. 
        Potem zapytał:
          - Morwa na sprzedaż?
          - Nie. - Czułem potrzebę 
        zwierzenia się. - To właśnie tam 
        ją niosę.
          - Hm - mruknął nieznajomy.
          - Dla dziewczyny.
          - Za morwę - domyślał się 
        tamten. - Tania.
          Nie myślałem się obrazić. 
        Przeciwnie, uśmiechnąłem się:
          - Nie, to chyba jednak miłość.
          Ten włóczęga cisnął kamieniem 
        w jezdnię. Kamień uderzył z 
        trzaskiem o brukowiec i 






        podskoczył do góry.
          - Kłamiesz - powiedział 
        tamten. Ja wciąż się 
        uśmiechałem: miałem wiedzę, 
        która dla tamtego nie była 
        dostęPna. Niech się wścieka, 
        filozof parszywy; myśli, że jak 
        chodzi w łatach, to już wszystko 
        zrozumiał. - Nauczyłeś się 
        kłamać - upierał się tamten.
          Znów rzucił kamień.
          - Znaczy się - powiedział - 
        morwą nie poczęstujesz?
          - Jeść ci się chce? - 
        spytałem.
          - A jak? Co to - mandarynki 
        masz, żem na nie łasy? Jak się 
        napraszam na takie gówno, to 
        dlatego, że żryć chcę, jasne?
          Chyba już mogę iść, pomyślałem 
        i podniosłem się. Powiedziałem 
        sucho:
          - Jak jesteś głodny...
          I wręczyłem nieznajomemu garść 
        owocu morwy.
          - Więcej nie mogę - 
        zastrzegłem się.
          - Nic, bracie. Dobre i to.
          Uszedłem kilkanaśCie kroków i 
        obejrzałem się. Nieznajomy 
        siedział pochylony nad 
        rynsztokiem i wyjadał z 
        otwartych dłoni morwę.
          - No i co? - krzyknąłem. - 
        Takie gówno?!
          Tamten oblizywał już palce.
          - Nie, całkiem dobre - 
        przyznał.
          Przebrnąłem ten kawałek drogi 
        i stanąłem przed budynkiem 
        bursy. Odszukałem okno, przy 
        którym powinno było stać jej 
        łóżko. Za tą czarną szybą spała 
        w miękkiej pościeli, ciepła, 
        wypoczęta, pogrążona w innym 
        świecie. Do diabła, kiedy będę 
        mógł znów leżeć obok niej, 
        słyszeć jej równy oddech, 
        zatopić twarz w słodkawym 
        zapachu jej włosów. Wyrwę ją za 
        chwilę ze snu, wtrącę w noc, 
        głodną noc samarkandzką, 
        podzielę się z nią swoim 
        zmęczeniem, swoimi nędzarskimi 
        kłopotami. Zapukałem leciutko w 






        szybę. Usłyszałem poruszenie za 
        oknem. Usunąłem się na bok. Okno 
        otworzyło się i wyjrzała Lena. 
        Przycisnęła ostrzegawczo palec 
        do ust. Teraz miałem na nią 
        czekać. Usiadłem pod murem. Oczy 
        kleiły się do snu. Włożyłem do 
        ust jagodę morwy i zmiąłem ją 
        językiem. Trochę mnie to 
        otrzeźwiło.
          Lena prześliznęła się przez 
        parapet okna. Miała na sobie 
        swoje stare treningowe spodnie i 
        brązowy sweter. Drżała z zimna. 
        Objąłem ją ramieniem i zanurzyłem 
        twarz we włosach. A więc tak, 
        spełniło się przynajmniej to, 
        jestem przy niej, słucham jej 
        oddechu, jakoś do niej dotarłem, 
        wcale to nie było takie trudne. 
        Spytała:
          - Stało się coś, Bożek?
          - Nic - odpowiedziałem 
        pogodnie.
          - Nic? A po coś przyszedł?
          - Tak sobie.
          Popatrzyła na mnie z 
        uśmiechem, trochę nie 
        dowierzając, a ja powiedziałem:
          - Zobacz, co ci przyniosłem.
          Podałem jej menażkę, nie bez 
        obawy, że pokiwa z politowaniem 
        głową. Ale ona zabrała się z 
        miejsca do pałaszowania morwy. 
        Przyglądałem się temu śmiejąc 
        się. Odstawiła menażkę 
        zawstydzona.
          - Dla Natałki prawie nic nie 
        zostało. Dobra ze mnie siostra! 
        - wykrzyknęła. - A wiesz, żeś 
        miał niezły pomysł z tą morwą? Z 
        chlebem były dzisiaj kłopoty.
          Wszystko przewidziane. Ona 
        spytała:
          - Jak ci tam idzie?
          - Jak na letnisku. - Miałem 
        jej opowiedzieć o swojej 
        dzisiejszej przeprawie, o 
        trzęsawisku, o brnięciu przez 
        lodowatą strugę, ale pomyślałem, 
        że nie musi o tym wcale 
        wiedzieć, przynajmniej dzisiaj 
        jeszcze nie. - A tu co? - 
        spytałem.
          - Zygmunt mówił, że cię 






        wkrótce stamtąd odwołają. Ale ma 
        dla ciebie inną robotę.
          - Jaką?
          Wydawała mi się zmieszana.
          - Nie wiem, czy się na nią 
        zgodzisz. Jemu potrzebny jest 
        dozorca w polskiej szkole.
          Miałem w niej być uczniem, ale 
        okazało się, że się nie nadaję. 
        Nie szkodzi. Wojna wszystko 
        spisze na straty.
          - Zgodzę się - powiedziałem.
          - Obiady są tam przyzwoite.
          - To najważniejsze. KIedy to 
        się zacznie?
          - Za kilka dni. On da ci znać.
          Zaczynało szarzeć. Podniosłem 
        się i otrzepałem spodnie.
          - MUszę iść.
          - Dokąd, Bożek?
          - Z powrotem do sowchozu. Do 
        ósmej chyba zajdę.
          Pomyślałem, że nie wolno mi 
        się spóźnić na rozdział placków. 
        Spojrzałem na szarzejące niebo i 
        powtórzyłem:
          - Do ósmej zajdę.
        
          15
        
          Pracę w szkole zacząłem od 
        posprzątania podwórza. Potem 
        wziąłem się za koromysło z 
        kołyszącymi się na nim wiadrami 
        i naniosłem do kuchni wody. 
        Durny Mychajło, przypomniałem 
        sobie, tak nazywano nosiwodę w 
        Dąbrownicy na Wołyniu, rudego, 
        bełkotliwego niedojdę, 
        kłapiącego niezmordowanie bosymi 
        nogami. Teraz ja. Nie szkodzi, 
        miej to gdzieś, do śmierci przy 
        tym nie będziesz. Durny Mychajło 
        wciąż tkwił mi pod czaszką. Do 
        szkoły zaczęli schodzić się 
        uczniowie. Stałem w bramie 
        pilnując, by nie prześliznął się 
        nikt obcy i niepożądany. Mijali 
        mnie obojętnie, bez zdziwienia, 
        bez potępienia i aprobaty, jakby 
        to było zupełnie naturalne, że u 
        wrót stoję ja, Bogdan Bergen, a 
        nie któryś z nich, co się tu 
        uczą lub wykładają. Uczniowie 
        byli w rozmaitym wieku - 






        najmłodsi nie mieli jeszcze 
        dziesięciu lat, najdojrzalsi 
        byli grubo starsi ode mnie. 
        Rozeszli się po klasach, w 
        których rozdano im herbatę. 
        Znowu posłano mnie po wodę. 
        Durny Bożek. Krążyłem z 
        koromysłem między szkołą a 
        hauzem niezliczoną ilość razy - 
        dopóki nie napełniły się dwa 
        duże kotły, w których gotowano 
        obiad.
          Ostatnią lekcją była 
        gimnastyka. Prowadził ją na 
        dziedzińcu wysoki, szczupły i 
        gibki jak trzcina młodzieniec o 
        falistej czuprynie. Słyszałem o 
        nim dużo od Zygmunta. 
        Młodzieniec podobał się leciwym 
        paniom, które zawładnęły 
        stanowiskami w komitecie.
          Uczniowie uformowali 
        czworobok. Nauczyciel stanął 
        pośrodku i dyrygował: - rozkrok 
        - skłon w prawo - skłon w lewo - 
        skłon w przód. Raz - dwa - trzy 
        - cztery. Raz - dwa - trzy - 
        cztery. Potem słychać już było 
        tylko rytmiczne pogwizdywanie: 
        raz - dwa - trzy - cztery, raz - 
        dwa - trzy - cztery.
          Podziwiałem młodzieńca z 
        falistą czupryną. Jakie to 
        wszystko proste! Nigdy nie 
        wpadło mi na myśl, że można by 
        było zostać na przykład 
        nauczycielem gimnastyki. Albo 
        angielskiego. Zawsze moje myśli 
        krążyły wokół łopaty. Zawsze 
        wybierałem ostateczność. Ten 
        młodzieniec lepiej się umiał 
        zakrzątnąć. Miał na sobie czysty 
        battle_dress, spod którego 
        wyzierał biały kołnierzyk 
        koszuli.
          Uczniowie ustawili się w 
        rzędzie i ćwiczyli rzucanie 
        piłką do kosza. Robili to 
        niezręcznie, krzywo, prawe ramię 
        wypychając do przodu. Nauczyciel 
        jednak nie korygował. Nie umie - 
        czy nie chce mu się? Takie 
        patałachy! Robiłem to o niebo 
        lepiej. I dziewczyny przyglądały 
        się temu ładniejsze. Miały w 






        sobie coś niebieskiego. 
        Nauczyciel powtarzał monotonnie: 
        - Następny! I potem gwizdał. 
        Możliwe, że cała tajemnica jego 
        posady była w tym gwizdku. Mądry 
        chłopak.
          Zawezwano mnie do kuchni i 
        podano miskę gęstej zupy. Jedz, 
        durny Mychajło. Powinienem 
        zabełkotać coś w podzięce. 
        Tamtemu sople zwisały z nosa, 
        kiedy siorbał gorącą zupę. 
        Poczekaj, dojdziesz i do tego - 
        myślałem niosąc miskę do 
        jadalni. Przynajmniej w tym nie 
        ma oszustwa, zupy dali dużo i z 
        mięsem. Za oknem uczniowie 
        maszerowali czwórkami. - Trzy, 
        cztery! - komenderował ten 
        mądry młodzieniec. Uczniowie 
        śPiewali:
          Myśmy przyszłością narodu,@ 
        pierś nasza pełna jest sił, 
        pełna sił...@
          Nauczyciel dyrygował jedną 
        ręką. Patrz, durny Bożku, patrz 
        i ucz się, jak trzeba żyć.
          Na progu jadalni stanęła Lena. 
        Zerwałem się z miejsca.
          - Do mnie?
          - Dostałam kartkę na obiad - 
        powiedziała. - Należy mi się, 
        przepisuję dla komitetu rejestr 
        nazwisk. Co dzisiaj dają?
          - Grochówkę. Z angielskiego 
        koncentratu.
          Spytała:
          - Jak ci się tu podoba?
          Przez chwilę namyślałem się, 
        co jej odpowiedzieć. Wybrałem 
        to:
          - W porządku. Jest wszystko, 
        czego trzeba. - Dodałem: - O to 
        chodziło, tak czy nie?
          Pomyślałem sobie jednak, że 
        może przeliczyłem się z siłami. 
        Spodziewałem się, że mam więcej 
        odporności. Ale nie powiedziałem 
        jej tego. Za oknem tamci wciąż 
        zapewniali, że są przyszłością 
        narodu.
          - Nie uśmiechniesz się do 
        mnie? - usłyszałem jej głos. 
        Była trochę rozczarowana.
          - Zrobię to - zapewniłem ją. - 






        Ale nie od razu. - Wskazałem na 
        śpiewających za oknem. - To mi 
        działa na nerwy.
          - Co?
          - Te piosenki.
          - Zamknij okno.
          - Och, nie o to chodzi. One za 
        dużo znaczą. Za bardzo zbliżają. 
        Tutaj jest prawie Polska, na tym 
        podwórku. I to jest dla mnie 
        najgorsze. - Milczała, a ja 
        znowu pomyślałem: przeliczyłem 
        się z siłami, nie wytrzymam 
        tego. Powiedziałem: - To prawie 
        jak powrót... a ja wyobrażałem 
        sobie to trochę inaczej.
          - Nie, to chyba jeszcze nie to 
        - próbowała mnie pocieszać.
          - Może masz rację.
          Z kuchni zawołano:
          - Bergen!
          Zrobiło mi się gorąco. 
        Powiedziałem:
          - Muszę iść po wodę.
          Z koromysłem na ramieniu 
        przeszedłem obok okna, za którym 
        Lena w białej sukience siedziała 
        pochylona nad miską.
          Po obiedzie szkoła 
        opustoszała. Zamknąłem bramę na 
        zasuwkę. Lena rozglądała się po 
        dziedzińcu, ja szedłem za jej 
        spojrzeniem: Parkan, dwa kosze 
        do gry, brama. KOło bramy 
        ławeczka, obok oparta o ścianę 
        miotła. Ławeczka zainteresowała 
        Lenę.
          - Tutaj urzędujesz?
          - Właściwie tak. W nocy mam na 
        niej spać.
          Zdaje się, że to zrobiło na 
        niej wrażenie. Miała zdławiony 
        głos, kiedy się odezwała:
          - Bożek, mnie się to nie 
        podoba.
          Oboje przeliczyliśmy się z 
        siłami, pomyślałem.
          - Lenny, wiem, co ci jest: 
        duma cię zżera. Jesteś 
        piekielnie ambitna Ukrainka, 
        harda czornobriwa, to_to. 
        Rusińskie królewiątko z polskimi 
        przesądami.
          - Jesteś wart lepszego losu, 
        synu.






          Usiłowałem wszystko obrócić w 
        żart.
          - Może, ale to jest nasza 
        tajemnica, twoja i moja - i 
        niech zostanie między nami. 
        Zresztą mam to, co lepsze. - 
        KOniec z żartami, w krtani 
        zbierały łzy. - Mam ciebie. Oni 
        mają stanowiska i konserwy, 
        piłkę do koszykówki i gwizdek, 
        ale nie mają ciebie.
          Nie odpowiadała, więc uznałem, 
        że trzeba mówić dalej:
          - Nie takie rzeczy już 
        robiliśmy, ty i ja, prawda? Aktor 
        jest zresztą na wszystko 
        przygotowany. Dziś zagra władcę, 
        jutro najnędzniejszego błazna. 
        Najważniejsze to grać dobrze. - 
        Uśmiechnąłem się. - MNie się ta 
        rola dosyć podoba, można się 
        wygrać. Ktoś to musi robić - 
        czemu nie ja? to nawet zabawne - 
        obserwować, jak oni wszyscy mnie 
        nie zauważają. Myślą, że sama 
        natura to tak urządziła: żeby 
        oni z książkami, a ja z 
        koromysłem.
          - Byleby cię to nie przestało 
        bawić.
          - Tak, tego się trochę boję. 
        Tutaj jest taka mikro_Polska, a 
        ja wciąż poza nawiasem. To już 
        może tak zostanie? - Słuchała w 
        milczeniu, ja mówiłem: - Między 
        Rosjanami wszystko byłoby 
        łatwiejsze. Wiadomo - obczyzna, 
        wojna, tymczasowość, byle 
        przeżyć. Poza tym oni to dobrze 
        znają - wiedzą, że życie jest 
        huśtawką. I nie mają naszej 
        pychy. A tu, na tym głupim 
        podwórku, już czuje się podział 
        na panów i parobków, na tych z 
        towarzystwa i na tych spoza. I 
        ja jestem tym parobkiem. Dobrze, 
        mogę nim być, mogę być wszyst-
        kim. Ale ta gimnastyka. Nie mogę 
        na to patrzeć. Koszykówka! Ja 
        bym im pokazał, tym ofermom, jak 
        się gra w kosza! Patałachy! 
        Cymbały! Pchają jednym 
        ramieniem; jak wpada do kosza, 
        to już tylko fuks. Nasz 
        gimnastyk by ich z boiska 






        przepędził!
          Milcząc spoglądała, jak się 
        miotam w bezsilnej złośCi. 
        Dobrze, pokażę ci! Pobiegłem do 
        komórki i zdjąwszy kłódkę 
        wyjąłem z niej piłkę. Rzuciłem 
        ją Lence.
          - Łap! - zawołałem. - I podaj 
        mi na for.
          Stanąłem pośrodku boiska lekko 
        pochylony, gotów do startu.
          - Rzucaj!
          Rzuciła za blisko. Wybuchnąłem 
        śmiechem.
          - Ach, ty ofiaro. Jak ty 
        rzucasz? Rzuć ją na dobieg!
          Drugi raz Lenie poszło lepiej. 
        Dopadłem do piłki, pacnąłem ją 
        dłonią, piłka zakozłowała, 
        podprowadziłem ją tak pod sam 
        kosz, chwyciłem i z wyskoku 
        wrzuciłem do kosza. Stałem przez 
        chwilę jak zaczarowany, 
        wpatrując się w żelazną obręcz, 
        przez którą dopiero co 
        prześliznęła się piłka.
          - KOsz, nie do wiary! - 
        zawołałem. - Jeszcze bym się 
        nadał!
          Nadałbyś się, usłyszałem 
        piejący głos Rajskiego. 
        Jasnowłose dziewczyny klaskały w 
        dłonie. Nadałbym się. Wytarłem 
        łzę, która pojawiła się w kącie 
        oka.
          - Bożek, ktoś dobija się do 
        bramy.
          Był to jakiś niecierpliwiec, 
        bo dobijał się ostro. Podbiegłem 
        do wyjścia. Odciągnąwszy 
        zasuwkę, zobaczyłem drobnego 
        blondyna, w nowiutkim 
        angielskim mundurze bez oznak.
          - Co za porządki! - 
        rozwrzeszczał się blondynek. - 
        Na co pan sobie pozwala? Mam tu 
        czekać godzinami!
          Zerknąłem na pobladłą Lenę. 
        Ten blondynek, pomyślałem, ten 
        cholerny elegancik, ma o wiele 
        więcej krwi od niej, mógłby 
        trochę oddać Lenie albo na 
        Czerwony Krzyż. Spytałem go 
        siląc się na spokój:
          - Pan do kogo?






          - Do kierownictwa kuchni.
          Chciał wejść, ale ja, durny 
        Bożek, zagrodziłem mu drogę.
          - Chwileczkę, kto pan jest? - 
        spytałem.
          Usłyszałem:
          - Inżynier Zajkind. - 
        Powiedział to odpowiednio 
        wyniośle.
          Ach tak, magazynier, 
        przypomniałem sobie. Potęga! 
        Szafarz łask. Paniom daje 
        najlepsze przydziały, parobkom 
        bez protekcji szmaty.
          - Ten mundur to pan dostał pod 
        El_Alamein?
          - ŻE co?
          NieźLe nim wstrząsnęło, jak 
        usłyszał to, co powiedziałem. 
        Słyszałem za sobą niespokojny 
        oddech Leny. Już wiedziałem, co 
        zrobię.
          - W tył zwrot - powiedziałem i 
        pokazałem panu Zajkindowi gestem 
        ulicę.
          - Jak pan śmie!
          - Jestem tu dozorcą - mówiłem 
        starając się opanować drżenie 
        głosu. - Nie wiem, czy pan 
        inżynier to rozumie. 
        Odpowiedzialne stanowisko: 
        pilnuję mienia społecznego.
          - Ale ja...
          - Postawiono mnie, żebym nie 
        wpuszczał złodziejów.
          - Łobuzie!
          - Dam w mordę - ostrzegłem.
          - Ja wyciągnę konsekwencję!
          - Wyciągaj sobie. Ale 
        złodziejem jesteś. Dlatego masz 
        nowiutki mundur. Paszoł won!
          Zamknąłem inżynierowi drzwi 
        przed nosem. Odwróciłem się do 
        pobladłej Leny i ścisnąłem ją 
        mocno w ramionach.
          - No co, czornobriwa? - 
        Zadowolona jesteś?
          Moja dziewczyna wybuchnęła 
        płaczem.
          - Cicho, Lenka, cicho. - 
        Obsypywałem ją pocałunkami. - 
        Cicho, kochanie. Już się nie 
        gnęb. Już jest w porządku.
          Wycierając łzy poskarżyła się:
          - Teraz i to przepadło.






          - Nie martw się. Wiem, co mam 
        robić.
          Ale nie powiedziałem co. 
        Wyprowadziłem ją na ulicę i 
        przekazałem klucze od szkoły.
          - Oddaj je Zygmuntowi - 
        powiedziałem. - Niech sobie 
        poszuka kogoś innego - jakiegoś 
        inwalidę albo emeryta. A potem 
        idź do Karima i czekaj tam na 
        mnie. Dziś musi się udać. - Na 
        odchodnym powiedziałem jeszcze: 
        - Zamów sobie coś edobrego.
          Rzuciła na mnie smutne 
        spojrzenie.
          - Zamów sobie szaszłyk, 
        Leniątko. BęDę miał pieniądze! 
        Śmiało, dziewczyno, zamawiaj 
        sobie, co chcesz.
        
          16
        
          Udało się. Wracałem z 
        wojenkomatu z papierkiem w 
        kieszeni. Na początku wszystko 
        było jak zwykle: wracajcie do 
        domu i czekajcie, będziecie 
        potrzebni, to was znajdziemy. 
        Słyszałem to dziesiątki razy. 
        Ale tym razem Lena czekała na 
        mnie w czaj_chanie! 
        Zaprotestowałem: Nie, nie 
        możecie mi tego zrobić, ja 
        jestem stary wojak, byłem na 
        froncie, odbyłem kampanię 
        zimową, moje miejsce jest w 
        polskim wojsku. Rozkrzyczałem 
        się. Na to jeden z tamtych, 
        major, który najmniej się 
        dotychczas mną interesował, 
        wtrącił: - A ty w której armii 
        na froncie byłeś? - W dwunastej. 
        - Gdzież to ona się biła? 
        Wyliczam. - Zgadza się, powiada 
        major, słuchajcie - zwraca się 
        do pozostałych - z jednej armii 
        jesteśmy, trzeba jakoś urządzić 
        krajana, co? Pękły wszystkie 
        przeszkody. Miałem w kieszeni 
        ten papierek, jak cudowne 
        zaklęcie, stoliczku, nakryj się.
          Przed czaj_chaną wychudły Uzbek 
        wróżbita bawił się swoimi 
        czarodziejskimi kamykami.
          - Halo, Polak! - zawołał. - 






        Powróżyć.
          - Nie trzeba, już wiem wszyst-
        ko - odpowiedziałem. I 
        przypomniałem mu: - A pismo nie 
        przyszło.
          - Jakie pismo? - zdziwił się 
        Uzbek.
          - Z państwowego domu.
          - Przyjdzie, przyjdzie. Daj 
        besz sum, będzie lepszy wróżba, 
        dobry pismo.
          Niech diabli porwą wszystkich 
        wróżbitów! Który to dziś? 
        Szesnasty, cholera, szesnasty, 
        dziwne. Zapomnijmy czym prędzej.
          Zastałem Lenę pogrążoną w 
        zadumie nad filiżanką herbaty.
          - Halo, brat - powitał mnie 
        Karim. Miał na sobie błękitny 
        golf, który niedawno mu 
        sprzedałem.
          - Halo.
          - Siostra nic nie je.
          - Siostra zje. Zrób dużo 
        szaszłyka, podaj placki, 
        rodzynki. - Lena podniosła na 
        mnie oczy, ja siadłem i 
        wyjaśniłem: - Tym razem to 
        naprawdę pożegnalna uczta. Jutro 
        wyjeżdżam do polskiego wojska.
          Siedziała nieporuszona. Karim 
        przyniósł placki i rodzynki. 
        Zwróciłem się do niego:
          - Karim_dżon, kupisz mój 
        płaszcz?
          Chłopiec koniuszkami palców 
        dotknął materiału.
          - Dobry - orzekł. - Dlaczego 
        sprzedajesz?
          - Jadę daleko_daleko.
          - Front?
          - Front. Nemys faszyslarga 
        ulim! Daj osiemset rubli.
          - Siedemset - powiedział 
        Karim.
          - Dorzuć coś.
          - Placki i rodzynki nie liczę.
          - Kupiłeś.
          Zdjąłem płaszcz z ramion i 
        oddałem go Karimowi, który 
        natychmiast poszedł z nim na 
        zaplecze. Zwróciłem się do Leny:
          - Nie za tanio sprzedałem?
          - Nosiłeś go dosyć długo.
          - Tak, wysłużył się. Ale ile 






        mnie kosztował! Bardziej 
        dramatyczny niż płaszcz 
        Gogola... Lubiłaś się nim 
        przykrywać...
          Uśmiechnęła się. Ja ciągnąłem:
          - I lojalnie zasłaniał 
        butelki.
          Dostrzegłem nagły przestrach w 
        jej spojrzeniu. Szepnęła:
          - Może lepiej, że wyjeżdżasz. 
        Te butelki, Boże! Przecież to 
        się mogło skończyć katastrofą.
          W tej chwili dopiero sobie to 
        uświadomiłem. Poczułem i ja lęk, 
        aż żołądek ścisnęło.
          - Strach mnie obleciał od 
        samych twoich słów - wyznałem.
          - Na co się narażałeś!
          - Dobrze, że mamy to za sobą.
          Boże miłosierny, pozwól mi żyć 
        z pracy rąk! Boże zlituj się. 
        Pokazałem jej swój czerwony 
        papierek.
          - Rozkaz wyjazdu na Ukrainę. 
        Sumy, miasto nad Pszołą. Dostanę 
        jutro talony prowiantowe na 
        szesnaście dni. Szesnaście dni 
        jazdy!
          - Och, synu. Trzeba, żebyś 
        miał masę pieniędzy.
          - Wszystko będzie dobrze. 
        Słyszałaś: będę bogaty i co tam 
        jeszcze. Ten stary czarownik 
        wszystko wyczytał w swojej 
        perskiej księdze. To proste: 
        każdego Polaka ciągnie do kraju, 
        Niemcy się cofają, ja jestem w 
        wieku poborowym. Czy wiesz, że 
        zaczynam karierę w wojsku 
        polskim od roli dowódcy? Jestem 
        "starszym grupy". Jak ci się to 
        podoba?
          - A ilu masz podkomendnych?
          - Jednego - powiedziałem. 
        Oboje roześmieliśmy się. - Ten 
        gość to spory dryblas, bosy, w 
        brezentowych portkach i podartej 
        bluzie. KOszulę ma zupełnie 
        czarną. Nawiał z Kokandu czy 
        Buchary jak stał. Szczęście 
        miał, że mnie dziś przyjęli. 
        Dopisano go do mojego rozkazu 
        wyjazdu, żebym nie jechał sam 
        tylko z "grupą". Nazywa się Ignac. 
        I jest bez gronia.






          - Co by było, gdyby cię znowu 
        odesłali z niczym?
          - Próbowali. Alem się zaparł. 
        Musiało się nareszcie udać, nie 
        było odwrotu.
          Karim przyniósł pieniądze. 
        Przeliczyłem je i schowałem.
          - Jutro wyjeżdżam - 
        przypomniałem Lenie.
          - Ja pamiętam.
          Zapytałem nieśmiało:
          - To jak dzisiaj?... Ostatnia 
        noc...
          Kiwnęła głową. Dotknąłem jej 
        dłoni i był to znak, żeby 
        podnieść się z ławy. Przywołałem 
        Karima.
          - Słucham, brat.
          - Żona zostaje sama - 
        powiedziałem. "Żona", po raz 
        pierwszy użyłem tego słowa. - 
        Sama w Samarkandzie.
          - Przychodź pić czaj, siostra 
        - powiedział Karim. Ukłonił się 
        nisko przed Leną i przycisnął 
        rękę do piersi. - Zawsze dobry 
        czaj dajemy. Rubel jest, rubel 
        nie ma - twoja przychodź.
          - Dziękuję, Karim - 
        powiedziałem za Lenę.
          Uścisnęliśmy sobie z Tadżykiem 
        dłonie.
          - Do widzenia, Karim.
          - Halo, brat. Przyjedź kiedyś 
        w odwiedziny.
          Przyjadę, pomyślałem. Tak, 
        przyjadę tu syty i beztroski, to 
        będzie mój rewanż. Z prezentami 
        dla wszystkich. Wyszliśmy z Leną 
        na ulicę.
          - Dokąd, Bożek? - spytała.
          - Do mojej starej kibitki. - 
        Wsunęła mi rękę pod ramię - 
        materac jest u Niury - mówiłem, 
        płaszcz sprzedany. Nie będzie 
        luksusowo.
          - Nieważne.
          - Może Aczil_apa coś pożyczy.
          - Nieważne - powtórzyła. Tak, 
        ważne jest coś innego. Lena 
        przystanęła i odbiła się na 
        palcach od ziemi. Zerwała z 
        drzewa morwę i włożyła ją do 
        ust.
          Szła teraz podskakując i 






        zrywając z przydrożnych morw 
        owoce.
          - Koza - roześmiałem się. - 
        Nie wiedziałem, że jesteś taką 
        kozą.
          Wepchnęła mi do ust jagodę 
        morwy.
          - No widzisz - mówiła ze 
        śmiechem - nie wiedziałeś. Co ty 
        o mnie wiesz?
          Jeśli to prawda, że nic nie 
        wiem - pomyślałem - to może nie 
        powinienem odjeżdżać. Staliśmy 
        przed moją dawną kibitką. W 
        aryku jakiś rudowłosy brzdąc 
        płukał w mulistej wodzie nogi. 
        Pchnąłem furtkę i uchyliłem 
        drzwi izdebki. Od razu się 
        cofnąłem.
          - Co się stało? - spytała 
        Lena. - Nie można?
          Wróciliśmy na ulicę.
          - Tam ktoś mieszka - 
        powiedziałem. - Cały tłum 
        dzieciaków.
          Szliśmy w dół do miasta, 
        jeszcze nie wiedząc po co.
          - MUsi im być na tej pryczy 
        strasznie ciasno - zauważyła 
        Lena.
          - Nie wiem, dokąd iść.
          - Kiedyś nocowałam na dachu. 
        Szkoda tylko, że nie masz 
        płaszcza.
          - Noce są zimne - zauważyłem - 
        nie można na dachu. - Spojrzałem 
        na nią bezradny: - Leniątko, co 
        z nami będzie? Ja chcę cię mieć. 
        Przed wyjazdem - chyba się to 
        nam należy?
          Stała z opuszczonymi powiekami 
        opierając się o gliniane 
        ogrodzenie. Myślałem: Jutro już 
        jej nie zobaczę. Może nigdy 
        więcej jej nie zobaczę. 
        Postanowiłem skończyć z tym po 
        męsku:
          - Trudno, odprowadzę cię do 
        bursy.
          - Nie - powiedziała.
          Tego chciałem: żeby ona 
        przejęła inicjatywę. Powiedziała 
        unikając mojego spojrzenia:
          - Pójdziemy do Juli.
          Szedłem obok niej myśląc: 






        Jutro tego wszystkiego nie 
        będzie. Gliniastych ogrodzeń, 
        morw, kibitek.
          U Juli zastaliśmy Natę. 
        Siedziała okrakiem na krześle i 
        zaplatała długie warkocze.
          - Bożek! - zawołała na mój 
        widok. - Kupę lat. Na długo?
          Jula skręcała włosy 
        papierowymi papilotami. Zygmunt 
        krzywił się na to z 
        politowaniem. Sami wariaci. 
        Chrząknął i namacał palcami 
        gardło, ale nikt nie zwrócił 
        uwagi. Nata zasługiwała na moją 
        odpowiedź:
          - Jutro wyjeżdżam. Do 
        polskiego wojska.
          Zdaje się, że to zrobiło 
        wrażenie. Nata przynajmniej 
        zerwała się z krzesła. 
        Krzyknęła:
          - Nie rób tego, Bożek!
          Zygmunt pochwalił:
          - Nareszcie jakiś mądry krok. 
        Nie słuchaj smarkuli.
          - Nie, Bożek, nie rób tego... 
        Nie zostawiaj nas samych.
          Tłumaczyłem jej dobrotliwie, 
        że wszystko przemawia za 
        wojskiem, sytuacja, mój wiek - 
        zawsze przybierałem wobec niej 
        ton starszego wujaszka.
          - No to przyjm moje pożegnalne 
        łzy - powiedziała Nata. - Już 
        się więcej nie zobaczymy.
          Zerknąłem na Lenę: nie 
        odzywała się. Oglądała z uwagą 
        słomianą matę rozłożoną na 
        polepie.
          - To koniec, Bożek - 
        zapewniała mnie Nata. - Ja ci to 
        mówię. Ty będziesz po jednej 
        stronie granicy, my po drugiej, 
        a w środku pogranicznik z psem.
          Nie myślałem się poddawać.
          - Jak się wojna skończy - 
        mówiłem - to ludzie będą jeździć 
        w te i wewte, jak zechcą.
          - Jak się wojna skończy - 
        odpowiedziała Leny siostra - to 
        zacznie się co innego. Jak nie 
        urok, to pypeć na języku. Ja tam 
        wolę się pożegnać. Przyślij mi 
        czasem jakiś drobiazg ze swojego 






        burżujskiego kraju.
          - Natka! - zgorszyła się Lena.
          - Co jest, o widokówkę nie 
        wolno prosić?  Z Krynicy, jeśli 
        łaska.
          - Wracaj do bursy - rozkazała 
        Lena. - Już późno.
          - A ty? - spytała siostra 
        zaczepnie.
          Lena podniosła głowę.
          - Ja nocuję tutaj.
          Nata oszołomiona zakładała 
        płaszcz. To samo niebieskie 
        paletko, które kiedyś nosiła 
        Lena. Podeszła do Bożka z 
        wyciągniętą ręką.
          - ZObaczymy się jeszcze jutro?
          - Nie wiem.
          - No to pożegnajmy się. - Wes-
        tchnęła. - Byłeś fajny chłop, 
        Bożek i... Ech, my to mamy takie 
        pieskie szczęście!
          - Nie gadaj głupstw.
          Nata gryząc warkocz sunęła ku 
        drzwiom. Nagle zawróciła i 
        podeszła do siostry.
          - Łena - szepnęła. - Łena - 
        powtórzyła. - Jeszcze raz 
        powiedziała "Łena" i z płaczem 
        przytuliła się do siostry.
          Po wyjściu Naty Zygmunt nie 
        miał już wątpliwości:
          - WYrasta na histeryczkę.
          Jula spytała:
          - Mam nadzieję, że jesteście 
        po kolacji? Mam tylko buraki 
        cukrowe.
          - Nie kłopoczcie się o to - 
        powiedziała Lena. Chowając się w 
        cieniu mówiła: - Mamy do was 
        prośbę, Bożek nie ma dziś gdzie 
        się podziać. Żebyście nas 
        przenocowali.
          Jula odpowiedziała 
        zafrasowana:
          - Coś się zrobi. Ty będziesz 
        spała ze mną w łóżku, a 
        mężczyznom pościelimy na 
        podłodze.
          Lena wyszła z cienia izby w 
        blask naftowej lampy.
          - Nie - powiedziała. - Ja z 
        Bożkiem na podłodze.
          Jula zamrugała powiekami: 
        Oszołomiło ją, nie ma co. Potem 






        potoczyła się jak kula i zaczęła 
        w milczeniu przygotowywać 
        pościel. Rozesłała nam na 
        słomianej macie koc i starą 
        postrzępioną kołdrę.
          - Mamy tylko jeden mały jasiek 
        - mówiła nieswoim głosem.
          - Wystarczy - na to Lena.
          Ja w ogóle się Nie odzywałem. 
        Lena przyklękła i wygładziła 
        starannie kołdrę. Potem 
        spulchniła jasiek. Spytała:
          - DAsz coś na przykrycie?
          - Są palta.
          - Wspaniale.
          Lena pierwsza się rozebrała i 
        wsunęła pod palta. Zaraz po niej 
        położyli się do swojego łóżka 
        Jula i Zygmunt. Wtedy ja 
        zgasiłem lampę. Rozbierałem się 
        w ciemnościach powoli, 
        niezręcznie, palce mi drżały. 
        Czekałem tyle miesięcy na tę 
        chwilę. Inaczej to miało być, 
        nie wiem, jak, ale jakoś 
        inaczej. Zygmunt chrząka 
        usiłując oczyścić krtań. Wszyst-
        ko inaczej. Ale jest ona, moja 
        Heloiza, jest właśnie ona i 
        wyjazd na front będzie wyjazdem 
        od niej. Leży na podłodze, na 
        starej kołdrze i czeka na mnie, 
        cichutka, nawet oddechu nie 
        słychać. Wsunąłem się pod 
        szorstkie palta, wprost w ciepło 
        jej ramion i piersi. Objęliśmy 
        się i zastygli w bezruchu.
          Z tamtego łóżka nie dochodził 
        najmniejszy szmer.
          - Słyszysz coś? - szepnąłem.
          - Nic.
          - Oni nie chcą nam 
        przeszkadzać.
          - Ale nie śpią - szepnęła.
          - Nie.
          Szepnąłem jej do ucha:
          - Poczekamy, aż zasną.
          Jej ciepły oddech przyniósł mi 
        słowa śpiewne, jak do wtóru 
        melodii:
          - Nie, synu. Nie trzeba.
          Poczułem, że jej palce 
        wplatają mi się w czuprynę 
        znajomą pieszczotą. Mrok 
        łagodnie się zakołysał.






          17
        
          Wszystko po raz ostatni. 
        Staliśmy przed wejściem do 
        fabryki trzymając się za ręce. 
        Bachtiejew wcisnął dłonie pod 
        strażacki pas i uśmiechał się 
        spod obwisłych wąsów. Po raz 
        ostatni, powtórzyłem w myśli 
        dziwiąc się swojemu żalowi. 
        ULicą przejeżdżała na osiołku 
        zakwefiona stara Uzbeczka. Nie 
        widziałem jej twarzy, ale 
        wiedziałem, że była Uzbeczką i 
        że była stara. Siedziała 
        okrakiem na człapiącym niemrawo 
        ośle, szare i żylaste bose stopy 
        opuszczone nisko nad ziemią 
        zagarniały kurz. Słyszałem 
        skrzypiący głos kobiety, 
        popędzała osła charkotliwym 
        słowem - kchyrk, kchyrk - 
        warczała.
          Po raz ostatni. Odtąd nie 
        będzie pocharkiwania na osły, 
        będzie wio i wiśta - jeśli tam 
        dotrę. Zwróciłem się do Leny:
          - Wejdziemy, dobrze? Trzeba się 
        pożegnać.
          Bachtiejew nas opuścił, ale 
        radził nie wałęsać się 
        niepotrzebnie. Nie mieliśmy 
        szczęścia, od razu 
        napatoczyliśmy się na dyrektora 
        personalnego.
          - Wróciliście do roboty, 
        Bergen? - spytał. Był w swoim 
        jasnym, dobrze skrojonym 
        garniturze. Przystojny, 
        stwierdziłem raz jeszcze.
          - Przyszedłem się pożegnać.
          - A co ze zwolnieniem?
          Byłem górą, wiedziałem o tym i 
        mogłem sobie pozwolić na 
        zwycięski uśmiech.
          - Obejdzie się - powiedziałem.
          - Tak? Wymyśliliście coś 
        nowego? - spytał personalnik. - 
        Ciekaw jestem co.
          - To - odpowiedziałem i 
        podałem dyrektorowi czerwoną 
        kartkę ze skierowaniem do 
        wojska.
          Zdaje się, że go trafiłem. 
        Stał przyglądając się kartce, 






        zastanawiał się nad sytuacją, 
        bezsilny, cholera, a ja 
        wygrałem, zrobiłem cię, tej 
        kartki już nie podrzesz. Odezwał 
        się:
          - Należy wam się odprawa.
          - Nie, dziękuję.
          - Nie skorzystacie?
          - Nie. Jadę.
          - Możecie zostawić 
        upoważnienie.
          Zerknąłem na Lenę. Odeszła na 
        bok, nie chciała brać udziału w 
        moich ostatnich potyczkach. 
        Schowałem kartkę.
          - Wolałbym się nie rozliczać - 
        powiedziałem. - Postawmy na 
        wszystkim krzyżyk.
          - Jeśli tak... - Dyrektor 
        nagle wyciągnął rękę. - 
        Szczęśliwego wojowania.
          Podałem mu rękę. Miałem mu 
        powiedzieć, co o nim myślę, po 
        to przyszedłem - żeby triumfować 
        - a on trzymał moją dłoń i 
        potrząsał nią.
          - MUsicie się śPieszyć - mówił 
        - bo wyzwolimy waszą Polskę bez 
        was. Szturmują Krym, 
        słyszeliście?
          Wrócę tu kiedyś, postanowiłem 
        sobie. W całych portkach i w 
        mocnych butach. Z neseserkiem w 
        ręku. Jako turysta. Z Leną, moją 
        żoną - marzyłem. Z walizką pełną 
        podarunków. O słodka zemsto! 
        Popatrzcie, to ten Bożek, który 
        u nas beczki toczył! Ma całe 
        portki i jest komicznie uczciwy. 
        Popatrzcie: a to jego 
        dziewczyna, z którą boso po 
        parku i do kina chodzili! Ech, 
        ty świecie - będą zawodzić. - 
        Ech, życie_życie. Poczułem 
        tęsknotę za dalekim krajobrazem, 
        którego jeszcze nie opuściłem, 
        poczułem ciężar lat, które 
        dopiero upłyną. Ścisnąłem dłoń 
        mojej dziewczyny. Za kilka 
        godzin wszystko się skończy. 
        Zostaną marzenia i bolesny świat 
        tęsknot. Zawsze coś tracę, 
        myślałem, zawsze coś porzucam i 
        z czymś się rozstaję. 
        Przyglądałem się Lenie, jej 






        oczom, cerze, falistym włosom, 
        odszedłem trochę, żeby ogarnąć 
        wysmukłą postać dziewczyny, 
        która zostanie mi zabrana. 
        ZOstań taka, modliłem się w 
        duchu, zostań, nie chcę, żeby mi 
        cię zabrał Czas. Próbowałem 
        powtarzać swoje wytarte prawdy, 
        ale to niczego nie zmieniało, 
        dotkliwe uczucie rozdarcia w 
        piersi nie ustępowało. Tęsknię, 
        pomyślałem, jeszcze ona jest 
        przy mnie, a ja już tęsknię.
          Nisupin i Biezzubow wytoczyli 
        z piwnicy ogromniastą beczkę, 
        ciężką jak czołg. Przystanęli na 
        chwilę, żeby oswoić oczy z 
        oślepiającą jasnością dnia i 
        wtedy z ławeczki zerwał się 
        barczysty, błyszczący szlifami 
        pułkownik.
          - Pomogę - zaofiarował się 
        kładąc dłoń na beczce.
          - Zostaw, co ty - mitygował go 
        Biezzubow.
          Pułkownik rzucił Biezzubowowi 
        swoją czapkę.
          - Lewa wolna! - krzyknął 
        zabierając się do pchania. Na 
        czoło opadł mu kosmyk jasnych, 
        miękkich włosów. - Na bok, 
        obywatele! Ja sam.
          Stęknął i pchnął beczkę, która 
        potoczyła się ciężko po 
        kamiennych kocich łbach. 
        Biezzubow biegł za pułkownikiem 
        wymachując oficerską czapką.
          - ZOstaw, Waniusza - mamrotał 
        przez zęby - co ty teraz? Ty 
        pułkownik. Ty swoją godność 
        znaj. No i jak to wygląda?
          Pułkownik przystanął zasapany. 
        Roześmiał się:
          - Zadyszałem się, taki los. 
        Papasza, ty zdrowszy ode mnie 
        jesteś.
          Biezzubow wciąż nie mógł 
        rzyjść do siebie:
          - Nie wolno tak, Waniusza. 
        Trzeba godność swoją szanować. 
        Pułkownikowi za beczkami się nie 
        uganiać, obowiązek inny. 
        Poznajcie się: to Bożek, Polak. 
        A to Waniusza, mój starszy, 
        pułkownik - dodał Biezzubow, 






        jakby się obawiał, że mogę na 
        chwilę zapomnieć o randze syna.
          - Co, ojciec, zapalimy? - 
        spytał pułkownik.
          - Można i zapalić.
          PUłkownik wyjął tekturowe 
        pudełko i częstował papierosami 
        z ustnikiem.
          - Kazbieki - odczytał nazwę 
        Biezzubow - oto jakie papierosy 
        się pali w pułkownikowskim 
        stanie. Jak ci się ten syn 
        podoba, Bożek? Sprytny, nie? 
        Drugi u mnie był prostoduszny, 
        usmażył się w czołgu. Co byś nie 
        powiedział - bohater. A jakże, 
        pieniądze i order za niego 
        dostałem. Nie przez chciwość ja 
        o tym, ale żeby uczcić bohatera. 
        Każdemu wedle zasług. A ty, 
        Bożek, pewnie myślałeś, że ja ci 
        synem pułkownikiem oczy mydlę? 
        No to popatrz, na epoletach się 
        znasz? Bez oszukaństwa. 
        PUłkownik - a przecież nie 
        wzgardził, przyszedł tu do 
        fabryki i rękę o ojcowską beczką 
        pobrudził.
          Syn pułkownik śmiał się:
          - OJciec, po co te monologi?
          - Zwyczajnie, człowiek 
        stworzenie rozmowne, na to i 
        język, żeby się ludzie 
        porozumiewali. Nie smakuje mi 
        ten twój kazbiek, kwaśny jakiś, 
        zapalę skręta, a ty się 
        pułkowniku nie obrażaj.
          Zacząłem się żegnać. Cieszę 
        się, że poznałem. On też. A wy 
        dokąd? Do Sum, do polskiego 
        wojska. Nisupin szepnął mi na 
        ucho: "A do Niury na jednego nie 
        wstąpimy?" "Gdzie ona?" "W domu, 
        miała nocną zmianę, przy 
        spirytusie". Lena dosłyszała: 
        "Idź, musisz się pożegnać".
        
          U Niury smażyły się bliny. 
        Ona, posępna, błędnooka 
        rozlewała wino do szklanek. 
        Andrejewna zapewniała: - My też 
        stąd wyjedziemy, jeszcze rok, 
        dwa i wrócimy na Syberię. 
        Spróbowałem wina: xeres z 
        Soczaku, jeszcze rozróżniam 






        nieomylnie, pomyślałem, za kilka 
        lat zapomnę. Tamten rok był 
        dobry dla wina, mówili 
        miejscowi, najlepszy w ostatniej 
        dekadzie. Ze szklanką w dłoni 
        spozierałem przez okno. 
        Widziałem Lenę spacerującą w 
        głębi dziedzińca między 
        grządkami ogródków działkowych. 
        Doszła do działki Niury, z 
        której sterczały już zielone 
        pasma cebuli. Ja tę ziemię 
        skopałem, uprzytomniłem sobie, 
        skopałem, zanim ukryłem się w 
        sowchozie. Kietmeniem - żeby mieć 
        prawo do kartoflanki.
          - Długo się nie pokazywałeś - 
        mówiła Niura. - Gdzieżeś się 
        podziewał? Jak ci niewygoda 
        odpowiadać, to nie musisz.
          - Żadna tajemnica. Byłem w 
        sowchozie, potem w polskiej 
        szkole.
          - Po materac przyszedłeś?
          - Nie, korzysaj z niego.
          - Bóg zapłać. Nie wspominasz 
        źle? - spytała.
          - Nie - odpowiedziałem, a 
        wzruszenie ścisnęło mi gardło. 
        Świat jest cholernie poplątany, 
        myślałem głupio, cały system 
        zależności, wdzięczności i 
        wzruszeń, i zawsze ktoś musi być 
        skrzywdzony, chyba że to ty sam 
        jesteś ten niikomu niepotrzebny, 
        i ty sam jesteś ten skrzywdzony. 
        Za oknem Lena przesuwała końcem 
        bucika kamyk. Widziałem białą 
        plamę sukienki wśród zieleni 
        kartofliska i opalone, smukłe 
        nogi.
          - Pij, Bożek - częstowała 
        Niura. - Pij i jedz bliny.
          Zapach blinów kojarzył się z 
        rozgrzaną pościelą Niury. 
        Pomyślałem: niczego nie żałuję. 
        Uśmiechnąłem się do Fieni, 
        błysnęła zdrowymi zębami i jej 
        dziecinne oczy rozjaśniły się. 
        Podniosła do góry szklankę: 
        Zdrowie żołnierzyka. ZImny 
        wytrawny xeres gasił pragnienie. 
        Andrejewna znowu zagadała o 
        Syberii. Tam chce umrzeć, nie w 
        tym nieludzkim skwarze. ŻE też 






        ktoś może tęsknić do Syberii! 
        Pojechałbym tam - ale jako 
        turysta. W kieszeni miałem 
        czerwoną kartę powołania. Mogę 
        zginąć, ale teraz nie myślę o 
        tym. Tutaj czuję się już 
        turystą. I może cały czas nim 
        byłem. Pracowałem z nimi, 
        służyłem, kochałem się - i 
        oddzielała nas ściana, szklane 
        przepierzenie, bo świadomością 
        byłem zawsze tam, w Warszawie, w 
        mieszkaniu na trzecim piętrze, 
        którego teraz nie ma. Latem - 
        słyszałem Andrejewną - tajga 
        jest niebieska od jagód. To jak 
        Warszawa, pomyślałem, też 
        niebieska, od moich wspomnień.
          - Nie wspominaj źle - mówiła 
        Andrejewna. Stuknęliśmy się 
        szklankami. - Byłeś mi jak 
        rodzony.
          - Zdjęcie mi zostawisz? - 
        spytała Niura. Wyjęła z szuflady 
        miękki, zwinięty karteluszek. - 
        A może zwrócić?
          - Nie. Będę się cieszył, jeśli 
        zatrzymasz.
          Chciała mieć moje zdjęcie. 
        Jakiś ślad tu po mnie zostanie, 
        dziwne. A Biezzubow mi szepnął, 
        że Sierioża Kulas chce się z nią 
        żenić. Bardzo rozsądnie. 
        Zapomniałem już, że nie chciał 
        mi zrobić piecyka. Tak, tu życie 
        będzie się jakoś toczyć beze 
        mnie - bardzo dobrze - ale w 
        szufladzie będzie leżeć moje 
        zdjęcie w angielskim mundurze i 
        z pilotką zawadiacko założoną na 
        bakier. Ślad...
          - Napiszesz? - spytała.
          Nie, chyba nie napiszę.
          - Napisz, jeśli zatęsknisz - 
        powiedziała. Zdjęła ze ściany 
        gitarę. - Brzdąknę chyba czy co?
          Odpowiedziałem bezradnym 
        uśmiechem. Za oknem 
        niecierpliwiła się Lena. 
        Widziałem brąz jej łydek i biel 
        perkalowej sukienki.
          - Śpieszysz się - domyśliła 
        się Niura. Nie wypuszczała 
        gitary z ręki. - Mamasza, daj mu 
        ćwiartkę spirytusu. Przyda się 






        na drogę. Opylisz, czy 
        przepijesz - zawsze korzyść 
        będzie.
          Andrejewna wytarła fartuchem 
        poczerwieniałe oczy.
          - Nie wspominaj źle - 
        powtórzyła.
          - Przyjedź tu kiedy - odezwała 
        się Fienia.
          - Na co mu przyjeżdżać - 
        powiedziała Niura. - Tam inny 
        świat, porządki inne, on będzie 
        pan, zapomni o nas w tej swojej 
        Arszawie.
          - Nie, brat, musisz 
        przyjechać. Obowiązkowo - 
        upierała się Fienia. - Przyjedź, 
        Bożek, jak tu już dobrze będzie. 
        Skrzynki z winem będą stać na 
        ulicy i nikt ich nie ruszy. W 
        czaj_chanie zjesz placków z 
        rodzynkami na kredyt, ile 
        zechcesz, prześpisz się na 
        dywanach, a z rana zapłacisz. 
        Czego się gapisz? Świat jest dla 
        ludzi. A ty myślałeś, że jak, na 
        odwrót?
          Nie odpowiedziałem. Andrejewna 
        podała mi buteleczkę spirytusu. 
        Ostatnia, pomyślałem. Jak 
        dojedziemy z Ignacem do 
        Saratowa, to ją tam wysuszymy. 
        Podniosłem do góry szklankę.
          - Ostatnie słowo oskarżonego - 
        odezwała się Niura. - Zasuwaj.
          - Tak, Bożek, przemówienie - 
        domagał się Nisupin. - Wypada.
          - Dajcie mu spokój - broniła 
        mnie Fienia. - Nie czas na 
        przemówienia. Zdrowie 
        żołnierzyka.
          Ściskałem palcami szklankę. 
        Tyle miałem do powiedzenia! Ale 
        nie układało mi się to w zdania. 
        Odchodzę, myślałem, zostawiam 
        was. I pewno zapomnę.
          - Ostatnie słowo oskarżonego - 
        powtórzyłem za Niurą. - Chyba to 
        tak. Nie darmo tu z wami beczki 
        pchałem. - Z tamtej strony 
        zbliżała się ku oknu Lena. - 
        Mówią: pud soli trzeba wspólnie 
        przejeść. Jak dobrze obliczymy, 
        to chyba pud będzie. A wypociłem 
        może więcej. Trochę w tym 






        wszystkim, co dokoła jest, i 
        mojej pracy... Przypomniał mi 
        się teraz mój nauczyciel, 
        historyk, nazywaliśmy go Swój 
        Chłop; przepowiadał, że 
        najgorsze, co zostawi wojna, to 
        będzie nienawiść. Polacy, Ruscy, 
        Niemcy, Żydzi, Ukraińcy, czarni, 
        żółci - wszyscy wszystkim będą 
        wypominać, oskarżać i wszyscy 
        wszystkich nienawidzić. Chyba 
        tak nie musi być. Ale zawsze 
        znajdą się tacy, którym zależeć 
        będzie na tym, żeby narody się 
        nienawidziły. Widzicie - 
        powtórzyłem raz jeszcze, czując, 
        że mówię nieudolnie - nie musi 
        tak być. No to wasze zdrowie.
        
          18
        
          Słońce piekło, więc 
        powiedziałem:
          - Przejdźmy na tamtą stronę.
          Po drugiej stronie ulicy była 
        rozrosła morwa i w jej cieniu 
        skryliśmy się. Pomyślałem: Za 
        godzinę nie będzie już słońca. 
        Wszystkiego tego nie będzie.
          Dopytywała się:
          - Gdzie masz plecak?
          - Ignac pilnuje.
          - Nie zwędzi?
          - Skąd mogę wiedzieć. - Był 
        bosy, jak kiedyś ja, ale 
        wydawało mi się, że u niego to 
        bardziej widać, bo stopy miał 
        ogromne. - Może to łajdak, a 
        może wielki człowiek - 
        powiedziałem. - Nic się teraz 
        nie liczy, wszystko jest 
        tymczasowe. - Poczułem nerwowy 
        tik w lewym oku. Urządziłem się, 
        cholera. - Byle dojechać - 
        powiedziałem. - We dwóch jakoś 
        dobrniemy.
          Zawsze było dwóch, pomyślałem. 
        Boże, wszystko zaczyna się od 
        nowa. Tylko teraz kierunek jest 
        odwrotny, teraz może będzie 
        inaczej.
          - Będzie ci brakowało płaszcza 
        - powiedziała.
          Nie. Jest inaczej: tym razem 
        jest ona. Odprowadza mnie do 






        pociągu. Tego nigdy nie było.
          - Za to mam pieniądze.
          - Pieniędzy też nie za wiele.
          - Starczyłoby, ale on nie ma 
        ani kopiejki. Do Saratowa 
        starczy, a w Saratowie sprzedam 
        buty.
          Powiedziała cicho:
          - Nie rób tego, Bożek.
          - W wojsku dadzą nowe. - Przez 
        chwilę jednak poczułem lęk. 
        Starałem się mówić o czymś 
        innym: - Z Ilecka przyślę ci 
        kartkę. Potem z Saratowa.
          - Pamiętaj, że cała bursa 
        będzie czytać. Hamuj pióro.
          Przyrzekłem jej to.
          - I nie tęsknij zanadto - 
        dodała nieśmiało.
          Dlaczego tak mówi? - 
        pomyślałem z niepokojem. Czy coś 
        ma się zmienić? Czy pojawił się 
        ten człowiek, którego istnienie 
        oddaliliśmy? Całował w kark...
          - Już tęsknię - powiedziałem. 
        I poskarżyłem się: - Strasznie 
        tu sucho.
          Oddychałem z trudem. Czułem 
        się tak, jakbym nosił w sobie 
        ciężki gniotący kamień. Jakieś 
        listy przychodziły ostatnio do 
        niej - jeden z Kaukazu, jeden 
        znad Wołgi... Co z nami będzie? 
        Ująłem jej dłoń i pogładziłem 
        czule. Szepnąłem:
          - Boję się o ciebie.
          - Nie martw się, dam sobie 
        świetnie radę.
          Przycisnąłem jej palce do ust. 
        Spytałem:
          - Jesteś moją żoną, tak?
          Trwało chwilę - tak, to trochę 
        ciągnęło się - zanim 
        odpowiedziała:
          - Tak.
          Obejrzałem się, jakbym szukał 
        świadków. Nikogo nie było na tej 
        białej od słońca ulicy. Tylko po 
        przeciwnej stronie przechadzał 
        się wzdłuż budynku stacyjnego 
        milicjant. Ścisnąłem jej dłoń.
          - Widzisz? On jest świadkiem. 
        Pamiętaj!
          Uśmiechnęła się blado.
          - Niełatwo nam się będzie 






        połączyć.
          Milczała.
          - Natałka uważa, że to koniec.
          Wzruszyła ramionami.
          - Nie masz teraz nikogo na 
        świecie prócz mnie.
          - No pewnie, synu - odezwała 
        się wreszcie. - Przecież ci już 
        mówiłam.
          Jej spokój dodał mi otuchy. 
        Powtórzyłem więc tylko:
          - Pamiętaj.
          Powiedziała:
          - Słuchaj, Bożek, ja chcę ci 
        coś powiedzieć.
          Nastroszyłem się. Teraz to 
        nastąpi. Teraz ona powie. Powie, 
        że ma inne obowiązki. Ktoś 
        pocałował kark. KOniec.
          - Nie miej mi tego za złe - 
        mówiła. - Sama pogardzam sobą za 
        takie myśli. Właściwie powinnam 
        cię zachęcać do czegoś 
        odwrotnego, ale...
          - Ale co? - spytałem 
        niecierpliwie.
          - Ty tam, na tym froncie, 
        jednym słowem - nie musisz być 
        pierwszym bohaterem.
          Roześmiałem się. Boże, jak mi 
        się zrobiło wesoło! Powiedziała 
        dotknięta:
          - Nie śmiej się ze mnie. 
        Jesteś czasem taki lekkomyślny.
          Milicjant wszedł do budynku. 
        Pewno ma nadjechać pociąg. 
        Pomyślałem: niedługo tego 
        wszystkiego już nie będzie. 
        Spytałem:
          - Ty też myślisz tak jak Nata? 
        Milczała.
          - Dlaczego nie powiesz prawdy? 
        - nalegałem. Powieka mi 
        zadrgała.
          - Kiedy ja nie wiem.
          - Kto ma wiedzieć? Rany 
        boskie, kto? Psiakrew - zakląłem 
        - teraz i tak za późNo.
          - Na co?
          - I tak nie mógłbym już 
        zostać. Mam ten czerwony 
        papierek...
          - Chodźmy na peron - 
        powiedziała.
          - Nie, tu się pożegnamy. Nie 






        trzeba, żebyś tam szła.
          Rozległ się dzwonek dla 
        podróżnych. Powiedziałem:
          - No więc. Wzywają mnie. To 
        już wszystko.
          - Tak.
          - Wszystko za nami.
          Staliśmy milcząc. 
        Powiedziałem:
          - Pocałujmy się.
          Cofnęła się o krok.
          - Co ty? - spytałem 
        rozdrażniony. - Chyba nam wolno 
        się pocałować?
          - On patrzy - powiedziała.
          I ukryła się za pniem morwy. 
        Tutaj objąłem ją i przytuliłem 
        do siebie. Pomyślałem z wargami 
        na jej wargach: Może po raz 
        ostatni. Potem już tylko to: 
        Zaraz tego nie będzie. Niczego 
        nie będzie. Już za chwilę. 
        Szepnąłem wypuszczając ją z 
        objęć:
          - No to już.
          - Już.
          - Idź, kochanie.
          Nie ruszała się z miejsca, 
        więc pchnąłem ją delikatnie. 
        Poszła. Ale wciąż przystawała i 
        oglądała się za siebie. Chciałem 
        biec za nią, porwać ją w 
        ramiona, krzyknąć coś 
        rozpaczliwego. Przywarłem 
        spojrzeniem do jej oddalającej 
        się postaci - lekkiej i 
        wysmukłej - do owalu bioder, za 
        którymi już teraz tęskniłem.
          Jeszcze raz odwróciła głowę. 
        Wtedy zawołałem:
          - Pamiętaj!
          Pocałowała swoim zwyczajem 
        koniuszki palców i przesłała mi 
        powietrzny pocałunek. 
        Odpowiedziałem jej tym samym 
        gestem i zdecydowanym krokiem 
        ruszyłem w stronę dworca.
          Stanąłem potem przy oknie 
        pędzącego pociągu. Przyglądałem 
        się mijanym sadom - drzewom, 
        których już nigdy nie zobaczę - 
        uriuk, pigwa, morwa, brzoskwinie 
        - i myślałem jak automat: nie 
        będzie, nie będzie, tego już nie 
        będzie. W nozdrzach czułem wciąż 






        jeszcze zapach jej włosów, na 
        wargach czułem wilgotny smak jej 
        pocałunku.
          Tamten stał obok, kołysząc się 
        na bosych nogach. Był wysokim 
        mężczyzną, obdartym i 
        zarośniętym.
          - Może wrąbiemy coś w krzyże? 
        - zaproponował.
          - Jedz sam.
          - A ty?
          - Ja późNiej.
          - To ja też późNiej.
          Zaczynało się: wszystko pół na 
        pół, skrupulatne dzielenie, 
        jeden czeka na drugiego.
          - W Aralu sprzedają świetne 
        ryby - powiedział tamten. - 
        Przynoszą wędzone, ze złotą 
        skórką.
          - Kupimy.
          - Jestem na zero.
          - Ja trochę mam. Nie bój się.
          - Aha - mruknął tamten. - 
        Zapalisz? - zapytał.
          Jakoś udało mi się dotychczas 
        uchronić od palenia. Teraz 
        powiedziałem:
          - Daj.
          Ignac pomógł mi skręcić 
        papierosa, potem poszedł 
        ustrzelić ogień. Wrócił z 
        żarzącym się skrętem.
          - Cholera - powiedział - chyba 
        mnie łapie malaria.
          Poczułem dreszcze.
          - MNie też.
          Miałem rozpalone czoło. W 
        Taszkiencie pójdziemy do punktu 
        sanitarnego po chininę. Jak nie 
        ma, to dają krople piołunu - też 
        gorzkie.
          - Szesnaście dni jazdy - 
        przypomniałem.
          - Jakoś dojedziemy.
          Ale nie myślałem o tym, co 
        będzie. Myślałem o tym, co za 
        mną zostało. On odgadł chyba, bo 
        spytał:
          - Masz z nią ślub?
          - Nie.
          - Obiecaliście sobie?
          - Tak.
          - To trochę potrwa - zauważył 
        tamten.






          - Co robić, jest wojna.
          - Ona ma na ciebie czekać?
          - Tak się umówiliśmy.
          Zdawało mi się, że się 
        zaśmiał, ale może on tylko 
        odchrząknął. Powiedział:
          - Ciekawe, jak nas tam 
        przywitają,  co?
          - Wszystko mi jedno.
          - Bądź spokojny, tam już rój 
        paniuś się koło tego zakrzątnął, 
        wszystkie miejsca zajęte, 
        urządzą nas, jak zechcą.
          Powtórzyłem:
          - Wszystko mi jedno.
          - Małoś w dupę dostał.
          - Spokojnie, każdy wziął 
        swoje.
          - To Polka? - spytał nagle 
        Ignac.
          - Moja dziewczyna? Niezupełnie. 
        Ukrainka... ze Lwowa...
          - I ma być twoją żoną?
          - Tak. Tak się umówiliśmy.
          Tamten zaśmiał się, tym razem 
        na pewno. Wszystko mi jedno - 
        pomyślałem machinalnie. 
        Przycisnąłem rozpalone czoło do 
        szyby. Za oknem uciekały sady. 
        Uciekały na zawsze.
          1957, Obory



