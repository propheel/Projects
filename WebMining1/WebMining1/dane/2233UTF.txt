Antoni Marczyński
Upiory Atlantyku
        
        
        
        
                  Tom 
        
             Całość w tomach
        
        
        
        
        
        
        
          Zakład Nagrań i Wydawnictw
             Związku Niewidomych
                Warszawa 1994






        
        
        
        
        
        
        
        
        
        
        
          Tłoczono pismem punktowym 
        dla niewidomych 
        w Drukarni Pzn, 
        Warszawa ul. Konwiktorska 9
        
          Przedruk z Wydawnictwa 
        Oficyna Filmowa "Galicja", 
        Kraków 1990 r.
        
        
        
          Pisała J. Szopa
          korekty dokonała
          K. Kruk
          I
        
          Nawet największe śpiochy nie 
        spały tej pamiętnej nocy. 
        Wszystko tłoczyło się na 
        pokładach, wszystkie spojrzenia 
        biegły na wschód, starając się 
        przebić mroki pochmurnej nocy. 
        Gwar rozmów zagłuszył zupełnie 
        szum fal, które z bezmyślną 
        zaciekłością dzikiego życia 
        atakowały potężne boki naszego 
        okrętu... Bo olbrzymi "Majestic" 
        miał kpić z gór wody w czasie 
        burz zimowych, a co dopiero z 
        takich trzymetrowych bałwanów. 
        "Majestic" miał respekt tylko 
        przed lodowcami, które przed 
        laty przyniosły zgubę jego 
        starszemu bratu "Titanicowi", 
        ale któż lęka się lodowców u 
        schyłku lata? Więc kpił sobie z 
        fal, torturował je ostrym 
        dziobem i płynął z jednakową 
        szybkością ku odległym brzegom 
        Nowego Świata, rozbrzmiewając 
        rozgwarem tysięcznych głosów. 
          Drzwi budki radiotelegrafu 
        otwarły się z trzaskiem. Wypadł 
        z nich najmłodszy oficer 






        pokładowy i szybkim krokiem 
        ruszył w stronę kapitańskiego 
        mostka. 
          - Co? Co? Jaka wiadomość? - 
        padały gorączkowe pytania. 
          Ciżba pasażerów pierwszej 
        klasy zrobiła szpaler bez 
        niczyjego rozkazu. Każdy starał 
        się zająć jak najmniej miejsca 
        swą osobą, żebrząc tylko 
        wzrokiem o nowiny. Niecierpliwe, 
        natrętne spojrzenia 
        przeskakiwały ze złożonej we 
        dwoje depeszy na wargi oficera, 
        czekając, kiedy z tych 
        zaciśniętych ust padnie 
        upragniona wiadomość. 
          Lecz on nie widział niemych 
        ani głośnych zaczepek, a raczej 
        udawał, że ich nie spostrzega. W 
        czterech skokach przebiegł 
        schody wiodące do komendanta i 
        zasalutowawszy pięknie, wręczył 
        szefowi telegram. 
          Gwar rozmów ucichł jeszcze 
        wtedy, gdy otwarły się drzwi 
        kabiny radiotelegrafisty. Teraz 
        nastała grobowa cisza, zamącona 
        tylko pieśnią tęsknoty, nuconą 
        od miliona lat przez fale, 
        zakłócona tylko przez wiatr 
        wschodni, który grał do wtóru na 
        drutach anteny.
          Stałem dość blisko, by widzieć 
        dokładnie grę twarzy komendanta 
        "Majesticu". Zresztą cały okręt 
        był rzęsiście iluminowany od 
        szczytów masztów po najniższy 
        pokład. 
          Odetchnąłem z ulgą ujrzawszy, 
        że surowa twarz starego wilka 
        morskiego rozjaśniła się 
        szczerym uśmiechem. 
          - Dzięki Bogu - rzuciłem 
        półgłosem. 
          Ale nie wszyscy widzieli ten 
        uspokajający uśmiech, nie 
        wszyscy utrzymali nerwy na 
        wodzy. Posypały się okrzyki 
        więcej lub mniej uprzejme. 
          - Jaka wiadomość? 
          - Lecą? 
          - Ujrzymy ich? 
          - Czytaj pan, u diabła!
          - Sam zaspokoił ciekawość, a 






        nam każe czekać. 
          - Hallo, captain! Czyś pan 
        zasnął? 
          - No, dowiemy się wreszcie, 
        czy nie! 
          Komendant podniósł dłoń w górę 
        na znak, że pragnie przemówić. 
          Słowa niedopowiedziane zawisły 
        na wargach, okrzyki skonały w 
        krtani. Cisza była, jak na 
        cmentarzu w noc bezwietrzną, 
        pogodną. 
          - Ladies and gentelmen! 
        Nasza radiostacja otrzymała 
        przed chwilą depeszę, nadaną z 
        kabiny samolotu "Victoria". 
        Przeczytam wam jej treść. 
        Słuchajcie!...
          Niby lekki podmuch wiatru 
        zaszemrało echo westchnień ulgi 
        z piersi setek tysięcy. 
        Spojrzenia wszystkich oczu 
        przylgnęły do wylotu tuby 
        megafonu, która umilkła na 
        moment. 
          Kapitan czytał powoli, 
        akcentując każde słowo, aby je 
        zrozumieli nawet najdalej 
        stojący, nawet pasażerowie 
        trzeciej klasy, szary tłum 
        emigrantów, odgrodzony poręczami 
        i mosiężnymi tabliczkami od 
        wytwornej publiczności pierwszej 
        klasy oraz luksusowych kabin. 
        
          "Druga piętnaście. Wszystko 
        idzie dobrze. Motor znakomity. 
        Martini przy kierownicy. Za 
        kwadrans dopędzimy "Majestica". 
        Ashley rzuci wam bukiet kwiatów 
        zerwanych wczoraj w Wersalu. 
        Schowajcie je na pamiątkę 
        naszego spotkania. Do 
        zobaczenia...
          Ashley, Martini, Petit. "
        
          Znowu chwila ciszy, potem tuba 
        megafonu zagrzmiała po raz 
        trzeci...
          - Ladies and gentelmen! 
        "Victoria" osiąga w tej chwili 
        połowę drogi z Europy do 
        Ameryki. Na cześć bohaterskich 
        lotników wznoszę okrzyk: Niech 
        żyją!






          - Niech żyją! - ryknęło tysiąc 
        głosów, a potem rozszalała burza 
        okrzyków, orkan wiwatów. 
          - Niechaj powtórnie zwyciężą 
        Atlantyk! 
          - Niech żyją!
          - Niech im się szczęści w 
        powrotnej drodze!
          - Hip! 
          - Hip!
          - Hurra!
          Zdumione fale przycichły na 
        chwilę, nadsłuchując ciekawie, 
        lecz cisza trwała krótko. Trzeba 
        było nieść wielką nowinę 
        miliardom sióstr, pląsających na 
        bezmiarze wód od Afryki i Europy 
        po olbrzymi kontynent Nowego 
        Świata, od Grenlandii po góry 
        lodowe południowego bieguna... 
        Więc zaczęły swą pogwarkę, 
        szepcząc jedna drugiej wieść o 
        hucznej radości trzech tysięcy 
        ludzi, ukrytych w wielkim, 
        żelaznym pudle, co na dziobie 
        niosło dumnie napis: 
        "Majestic"...
        
          II
        
          - Lecą!... Lecą!
          - Słychać turkot motoru. 
          - Zwłaszcza, kiedy pan 
        krzyczy. 
          - Cicho tam! Nie gadać. 
          - Gdzież ich widzicie, u 
        licha? Bo ja... 
          - Tam, człowieku. W smudze 
        środkowego reflektora. 
          Aha! 
          - Zgasić reflektory. To ich 
        oślepia. 
          - Racja. Zgasić reflektory!
          Trzy potwornie długie jęzory 
        światła odlepiły się od 
        ruchliwej tafli oceanu, 
        pogłaskały pieszczotliwie 
        pochyłość ciemnej kopuły niebios 
        i strzeliły pionowo w górę, 
        pozostając już w tym położeniu. 
          - A jak nie trafią po ciemku? 
        - zaniepokoiła się jakaś leciwa 
        pani i w dalszym ciągu 
        spoglądała przez lorgnon w 
        przeciwnym kierunku od tego, 






        skąd miał nadlecieć aeroplan. 
          - Jak to nie trafią - żachnął 
        się małżonek zdezorientowanej 
        jejmości. - Czy iluminacja 
        naszego statku nie starczy im za 
        drogowskaz? 
          To była prawda. "Majestic" 
        iluminowano jakby na przyjęcie 
        księcia Walii. Wzdłuż masztów, 
        lin, kominów, równolegle do burt 
        od dziobu do rufy, wzdłuż 
        daszków, nad wszystkimi 
        pokładami płonęły, niezliczone 
        żarówki, nadając 
        transoceanicznemu parowcowi 
        wygląd okrętu jak z bajki. 
          Huk motoru zagłuszył uczone 
        wywody grubego pastora na temat 
        roli kompasu i innych 
        przyrządów, jakimi lotnicy 
        niewątpliwie rozporządzają, 
        skutkiem czego reflektory ani im 
        pomogą, ani zaszkodzą... 
          Trzykrotnym rykiem syreny 
        okrętowej powitał "Majestic" 
        zbliżanie się samolotu. Żadne 
        pióro nie opisze entuzjazmu, 
        jaki potem zapanował. Dłonie 
        opuchnięte, zaczerwienione od 
        ustawicznego bicia brawo, 
        klaskały dalej mimo bólu; 
        zachrypnięte gardziele, 
        wyrzucały niezmordowanie tuziny 
        okrzyków i wśród piekielnej 
        wrzawy opadała "Victoria" coraz 
        niżej, coraz niżej, kołując 
        równocześnie dokoła 
        rozśpiewanego okrętu. 
          Z tylnego pokładu puszczano 
        ognie sztuczne. Tryskały więc 
        gejzery srebrnych iskier, wiły 
        się ze zjadliwym sykiem złote 
        węże, jaszczury, strzelały  
        setkami migotliwych światełek 
        szkarłatnych, seledynowych, 
        pomarańczowych, fiołkowych, 
        błękitnych. 
          Kapela okrętowa grała bez 
        ustanku trzy hymny narodowe na 
        cześć trzech znakomitych 
        lotników, którzy, choć każdy 
        innej narodowości, byli 
        najserdeczniejszymi przyjaciółmi 
        i brawurowym lotem z Nowego 
        Jorku do Paryża, już raz, przed 






        trzema dniami, pokonali 
        Atlantyk. Więc zaledwie 
        przebrzmiały ostatnie dźwięki 
        poważnego "God save the King", 
        zaczynała się ognista 
        "Giovinezza", po niej porywająca 
        "Marsylianka" i znów hymn 
        angielski da capo. 
          Ashley, Martini, Petit byli na 
        ustach wszystkich...
          Ktoś napomknął, że Ashley ma 
        narzeczoną, która żegnała go 
        kilka dni temu w Nowym Jorku i 
        jutro znów go powita na 
        tamtejszym lotnisku. Zabrzmiały 
        więc wiwaty na cześć pierwszej 
        Mrs. Ashley i na cześć ich 
        przyszłego potomstwa. 
          Ktoś się pochwalił, że 
        Martiniego zna osobiście. Tego 
        omal nie uduszono w uściskach. 
          Ktoś wreszcie przypomniał, że 
        Petit stracił brata w czasie 
        jednego z dawniejszych lotów nad 
        Atlantykiem. Zwiększyło to 
        oczywiście uwielbienie dla 
        dzielnego Francuza, którego nie 
        odstraszyło braterskie 
        nieszczęście. 
          Ale kulminacyjny punkt 
        entuzjazmu miał dopiero 
        nastąpić. 
          "Victoria" przestała warczeć 
        donośnym oddechem swych 
        dziewięciuset koni. Z zamkniętym 
        silnikiem przeszybowała tuż nad 
        szczytami masztów. Trzy 
        prostopadle w górę świecące 
        reflektory popieściły spód jej 
        olbrzymich skrzydeł i wykryły 
        nieduży przedmiot, który, 
        oderwawszy się od kadłuba 
        samolotu, zadzwonił na drutach 
        anteny i spadł obok mnie na 
        górny pokład. 
          Był to bukiet kwiatów rzucony 
        ręką Ashleya. 
          Schyliłem się, podniosłem go, 
        lecz w tym momencie runąłem 
        twarzą na plecy najbliższego 
        sąsiada. Tłum zafalował 
        gwałtownie. Pięćdziesiąt silnych 
        łap, sto zgrabnych rączek z 
        zakrzywionymi na kształt sępich 
        szponów palcami spadło na moją 






        głowę, na ręce, na nieszczęsny 
        bukiet i rozdarło go w strzępy 
        wraz z papierem, którym był 
        owinięty, wraz z drutem. Przez 
        przypadek tylko zdobyłem jedną 
        białą różę. Skryłem ją pod 
        marynarką i z podrapanymi do 
        krwi rękami wycofałem się czym 
        prędzej z tego tłoku 
        rozwydrzonych snobów. 
          Doleciał mnie głos jakiegoś 
        spóźnionego zbieracza.       
          - Daję sto dolarów za jeden 
        nieuszkodzony kwiat Ashleya... 
          - Daję sto pięćdziesiąt - 
        licytował inny. 
          - Dwieście! 
          Z szczerą wesołością 
        obserwowałem manewr dwóch 
        kelnerów, którzy kopnęli się 
        pędem do okrętowej kwiaciarni i 
        chwilę potem zaczęli dyskretnie 
        sprzedawać kwiaty z 
        "autentycznego" bukietu bogom 
        równego Ashleya...
          W oddali ucichł stukot 
        potężnego motoru samolotu. 
        "Victoria" wzbijał się ku 
        obłokom, żeglując na zachód, z 
        południowym odchyleniem, w 
        stronę bardzo jeszcze odległego 
        Nowego Jorku. 
          - Bóg was prowadź! - 
        powiedziała wzruszonym głosem 
        srebrnowłosa staruszka, a 
        przysadzisty pastor huknął 
        grobowym basem. 
          - Amen. 
          Tłum snobów, zadowolonych z 
        widowiska, zaczął odpływać do 
        kabin, do palarń, do salonów, 
        gdzie tańczono zazwyczaj aż do 
        świtu... 
          Fale szemrały po staremu i 
        wiatr jęczał po staremu na 
        rozpiętych drutach anteny...
        
        
          III
        
          Kiedy muzyka grać przestała i 
        liczne pary, spracowane przy 
        pełnym werwy charlestonie, 
        ruszyły ku stolikom, pojawił się 
        na estradzie pierwszy porucznik 






        "Majesctica". Jak za dotknięciem 
        czarodziejskiej różdżki umilkł 
        gwar rozmów, śmiechy, oklaski... 
        na widok małej ćwiartki papieru.
          - Najświeższe wiadomości od 
        załogi "Victorii"! - zawołał 
        oficer i wśród wielkiego 
        skupienia odczytał treść 
        telegramu, jaki stacja odbiorcza 
        na statku dopiero co otrzymała: 
        
          "Lecimy wciąż z wiatrem, 
        przeciętna prędkość 190 km na 
        godzinę. Ashley prowadzi, Petit 
        chrapie. Wzbijamy się wyżej, 
        ponad chmurę deszczową. Wszystko 
        w porządku
          Martini.
        
          Gdy przebrzmiały radosne 
        okrzyki, spojrzałem na zegarek. 
        Było piętnaście minut po 
        trzeciej. Pomimo tak późnej pory 
        nie odczuwałem potrzeby snu. 
        Przetańczywszy jeszcze jednego 
        black_bottoma, wyszedłem z 
        sali, by zaczerpnąć świeżego 
        powietrza przed spoczynkiem. 
          Na pokładach były pustki. 
        Prócz zapalonych zwolenników 
        tańca, zabawiających się w 
        salonach, olbrzymia większość 
        pasażerów spała już w kabinach. 
        Tylko u podnóża schodków, 
        wiodących na mostek komendanta, 
        toczyła się jakaś ożywiona 
        rozmowa. W blaskach samotnej 
        lampki (iluminacja skończyła się 
        zaraz po zniknięciu samolotu), 
        ujrzałem dwie sylwetki. Po 
        głosie poznałem natychmiast 
        jedną z tych osób. Był to mój 
        stary znajomy z Anglii, profesor 
        Edgar Scott, znakomitość 
        uniwersytetu londyńskiego, autor 
        dzieła pt. "Fauna Kanady", 
        dzieła, które wiele wrzawy 
        zrobiło swego czasu w świecie 
        uczonych. Jechał obecnie do 
        Nowego Jorku na zjazd 
        amerykańskich zoologów.
          - Czy nie przeszkodzę? - 
        spytałem, pragnąc wziąć udział w 
        dyskusji. Usłyszałem bowiem z 
        daleka takie nazwiska, jak: 






        Lindbergh, Byrd, Chamberlin i 
        domyśliłem się bez trudu, co 
        jest tematem rozmowy. 
          - Proszę bardzo - odparł Scott 
        i, jakby chcąc mnie zapoznać z 
        własnym zdaniem i z opinią 
        przygodnego towarzysza podróży, 
        dodał wyjaśniająco. - Mr. Grouse 
        zapatruje się bardzo sceptycznie 
        na znaczenie przelotów nad 
        oceanami, z czym ja się nie 
        zgadzam...
          Mr. Grouse, mały, chudy 
        człowieczek przerwał z żywością. 
          - Pan mnie źle zrozumiał w 
        takim razie. Wprost przeciwnie! 
        Uważam, że lotnictwo postąpiło w 
        ostatnich czasach ogromnie 
        naprzód, wierzę niezłomnie, iż 
        cudów jeszcze dokażę, ale...
          - O to "ale" właśnie chodzi. 
          - Ale - powtórzył tamten z 
        naciskiem - zanim z tych 
        poszczególnych sukcesów będzie 
        można odnieść praktyczne 
        korzyści, wiele wody upłynie w 
        Tamizie... W czym zresztą nie ma 
        winy lotnictwa, jako takiego. 
          Ostatnie zdanie było 
        wypowiedziane prawie szeptem, 
        lecz nie uszło mej uwagi. 
        Poprosiłem o wyjaśnienia. Mr. 
        Grouse wydał się trochę 
        zmieszanym i nagle przeskoczył 
        do statystyki. 
          - Weźmy taki rok 1927. Rok 
        pierwszych większych przelotów 
        nad morzami...
          - Rok zwycięstw nad oceanem - 
        dorzucił Edgar Scott. 
          - I licznych katastrof... 
        Smutną listę otwiera porucznik 
        Mounerys oraz mechanik Petit, 
        ponoć krewniak dzisiejszego 
        bohatera... Dalej załoga 
        "Błękitnego Ptaka": Nungesser i 
        Coli. W sierpniu przychodzi 
        kolej na Ocean Spokojny. 
        Zniknęły bez śladu samoloty 
        "Golden Eagle", "Miss Doran", 
        "Spirit of Dallos"... Potem 
        ginie aparat "Port of 
        Brunswick", a 6 dni później mamy 
        znów do zanotowania straszną 
        katastrofę aeroplanu "Saint 






        Raphael"...
          - Pamiętam - westchnął 
        profesor. - Byłem w Salisbury 
        przy odlocie... Biedny Hamilton!
          - A zniknięcie "Old Glory" i 
        "Sir John Carling"? - recytował 
        pesymista, dobrą widać obdarzony 
        pamięcią... Umilkł na chwilę, 
        potem spytał znienacka. - Czy 
        panów nie zastanawia ta 
        nieproporcjonalnie wielka ilość 
        nieszczęśliwych wypadków? 
          - Zapewne - bąknąłem, aby coś 
        powiedzieć. Czułem, że mały 
        pasażer zmierza do jakiegoś 
        wniosku, że chce nas nań 
        naprowadzić, lecz chwilowo nie 
        mogłem się zorientować.
          Mr. Grouse uważał mnie za 
        bardziej pojętnego słuchacza, 
        niż nim byłem w 
        rzeczywistości...
          - No... no - mówił 
        zachęcająco. 
          - Defekty silników? 
          Pytający ton odpowiedzi 
        zdemaskował moją niewiedzę. Mr. 
        Grouse rozczarowany, machnął 
        ręką wzgardliwie. 
          - Dlaczego jednak wielkie 
        przeloty nad lądami nie kończą 
        się katastrofą? - zasyczał i 
        chwycił mnie za guzik marynarki. 
          - Bo w razie zepsucia się 
        motoru lotnik może lądować. 
        Zawsze się znajdzie pod ręką 
        jakieś mniej lub więcej 
        odpowiednie miejsce, podczas gdy 
        na oceanie grozi nieuchronna 
        zguba. 
          - Gadanie! - warknął. - 
        Stwierdzono wielokrotnie, że te 
        aparaty, które zdały doskonale 
        egzamin w czasie lotów ponad 
        lądem, spadły przy pierwszym 
        przelocie nad wodą i ślad po 
        nich zaginął... Ot co!
          - Jaki stąd wniosek? 
          Prawie jednocześnie z moim 
        pytaniem padło z ust profesora 
        rubaszne:
          - No, wykrztuś pan to 
        rozwiązanie zagadki. 
          Chudy gentleman wspiął się na 
        palce, aby swą niepokaźną 






        sylwetkę uczynić bardziej 
        groźną, pochwycił profesora za 
        połę płaszcza i przyciągnąwszy 
        nas obu do siebie, powiedział 
        jednym tchem. 
          - Widocznie komuś zależy na 
        tym, aby się te przeloty nie 
        udawały. Rozumiecie? 
          Spojrzeliśmy z profesorem po 
        sobie, przenieśliśmy wzrok na 
        naszego towarzysza i nagle 
        ogarnęła nas nieprzeparta ochota 
        do śmiechu. Edgar Scott parsknął 
        pierwszy, ja za nim. Mnie 
        osobiście rozśmieszyła nie tyle 
        niedorzeczna koncepcja 
        podejrzliwego jegomościa, ile 
        jego komicznie tajemnicza mina, 
        która po naszym wybuchu 
        żywiołowej wesołości stała się 
        bajecznie wzgardliwa i jeszcze 
        nas bardziej pobudzała do 
        śmiechu...
          - Pyszny kawał! - rżał 
        znakomity zoolog - udało się 
        panu Mr. Grouse... Więc pańskim 
        zdaniem jest sobie osobnik, 
        który dowiaduje się 
        skrupulatnie, czy jakiś lotnik 
        nie zamierza przelecieć nad 
        oceanem, przybywa czym prędzej 
        na odnośne lotnisko, włamuje się 
        do hangaru, odkręca jakąś 
        śrubkę, nakrętkę, czy inne 
        licho, z czego musi oczywiście 
        wyniknąć katastrofa... Ten 
        czarny charakter posługuje się 
        naturalnie także aeroplanem, bo 
        jakżeby inaczej zdążył z 
        Wirginii, skąd wystartował "Port 
        of Brunswick", do Salisbury, 
        gdzie sześć dni później 
        startował Hamilton, jakżeby 
        zdążył z San Francisco do Europy 
        i tak dalej, i tak dalej... 
          - A jeśli owym czarnym 
        charakterem nie jest jednostka, 
        lecz dobrze zorganizowana 
        szajka, której członkowie 
        znajdują się wszędzie? Jeśli 
        mamy do czynienia z całą szajką, 
        to co wówczas, profesorze? 
          - Cała szajka!... Ha, ha, ha, 
        ha. Pyszne!... Szajka, która dla 
        sportu... 






          - Dlaczego dla sportu? - 
        przerwał zapalczywie Mr. Grouse. 
          - Więc dla idei?  Wzniosła 
        idea, ani słowa...
          - Istnieje jednakże idea, 
        skoro już pan tego słowa użył, 
        dla której każdy środek jest 
        dobry... Zna pan jej imię? 
          - Nie. 
          - Business...
          - Dobry kawał... Więc dla pana 
        interes to...
          - Dlaczego właśnie dla mnie? - 
        zastrzegł się Mr. Grouse 
        skwapliwie. - Ja się już 
        wycofałem z wszelkich interesów, 
        jak panu dobrze wiadomo. Ale dla 
        większości współczesnych 
        businessmanów istnieje tylko 
        jeden cel w życiu: zrobić jak 
        najwięcej pieniędzy w 
        najkrótszym czasie przy 
        równoczesnym minimum wysiłku. 
          - Odbiegamy od tematu. 
          - Nie moja w tym wina. Otóż 
        przyjąwszy, że dla tej kategorii 
        ludzi każdy środek, wiodący do 
        upragnionego celu, jest dobry, 
        nie widzę powodu, dla którego 
        mieliby się cofnąć przed 
        zbrodnią. A zbrodnią jest celowe 
        uszkodzenie samolotu gotującego 
        się do podróży nad olbrzymią 
        wodną pustynią, gdzie w razie 
        lądowania, czy raczej wodowania, 
        mamy na tysiąc szans ledwie 
        jedną, że jakiś okręt odnajdzie 
        rozbitków. 
          - No, dobrze, dobrze - odparł 
        uczony pojednawczo, rezygnując 
        widocznie z zamiaru 
        przekonywania maniaka. - Ale 
        niechże nam pan powie, kim są ci 
        ludzie. 
          - Nikt inny, tylko ci, którym 
        zależy na tym, aby przeloty nad 
        oceanami się nie udawały, aby 
        odstraszały naśladowców...
          - Same zagadki. Czy nie może 
        pan wreszcie zacząć mówić 
        jaśniej? 
          - Czy nie może pan, Mr. Scott, 
        sam rozwiązać tej prostej 
        zagadki? - odparł Grouse 
        pytaniem na pytanie. 






          Edgar Scott otwierał właśnie 
        usta, kiedy na sąsiednim 
        pokładzie zadudniły szybkie 
        kroki. Ktoś biegł w szalonym 
        pędzie w naszą stronę. Słyszałem, jak 
        w trzech skokach przesadził 
        schody. 
          - Co tam, poruczniku? - rzekł 
        profesor, który pierwszy poznał 
        pędzącego mężczyznę i zastąpił 
        mu drogę. Oficer odepchnął go 
        szorstko. 
          - Puść pan, u diabła! - rzucił 
        chrapliwym głosem. - Idę zbudzić 
        kapitana...
          Ale znakomity zoolog nie 
        należał do tych, których się 
        można łatwo pozbyć. 
          - Czy się co stało? - nalegał, 
        przytrzymując oficera za rękę. 
          - Z "Victorii" nadano sygnał 
        "Sos"! - odparł zapytany, wyrwał 
        się osłupiałemu Scottowi, dopadł 
        drzwi, wiodących do kabin 
        oficerów statku i znikł nam z 
        oczu. 
          Staliśmy jak ogłuszeni, nie 
        mogąc przemówić słowa. 
        Zdrętwiałe, sparaliżowane 
        hiobową wieścią myśli zaczęły 
        jednak z wolna odzyskiwać zwykłą 
        prężność, zaczęły się kłębić w 
        labiryntach mózgu... Jak to?! 
        Ten znakomity samolot, który już 
        raz pokonał Atlantyk, miałby być 
        teraz w niebezpieczeństwie? 
        Z jakiej przyczyny, u licha! 
        Defekt motoru? Przecież kwadrans 
        temu depeszowali, że wszystko 
        jest w jak najlepszym porządku. 
        Warunki atmosferyczne? Absurd! 
        Ani burzy, ani mgły nie ma. Lecą 
        z wiatrem, z łagodnym wiatrem 
        wschodnim. A jednak dzielni 
        lotnicy muszą się znajdować w 
        rozpaczliwej sytuacji, jeśli 
        wysłali alarmujący sygnał: "Save 
        our souls". Może dumna 
        "Victoria" zanurza się już w 
        morskie głębiny, może już 
        zatonęła... 
          Nagle wzdrygnąłem się i Edgar 
        Scott także zadrżał. Z 
        ironicznie skrzywionych ust Mr. 
        Grouse'a padły trzy krótkie 






        słowa. 
          - Byłem tego pewny. 
        
          IV
        
          Do dziesiątej tkwił "Majestic" 
        nieruchomo w tym miejscu, gdzie 
        przypuszczalnie nastąpiła 
        katastrofa "Victorii"... 
        Oznaczono to miejsce w ten 
        sposób, że wzięto pod uwagę 
        iloraz z średniej szybkości 
        samolotu, podanej, jak wiadomo, 
        w przedostatnim telegramie, i z 
        ilości minut, jakie upłynęły od 
        chwili rzucenia bukietu przez 
        Ashleya, do momentu, kiedy 
        telegrafista przejął rozpaczliwe 
        wołanie o ratunek: "Sos 
        Vie...". Wołanie urwało się w 
        pół słowa, z czego można było 
        wywnioskować, że katastrofa 
        zaskoczyła lotników całkiem 
        niespodziewanie, jak piorun z 
        jasnego nieba. 
          Uwzględniając możliwość dość 
        znacznej omyłki i nieustanną 
        pracę ruchliwych fal, spuszczono 
        na wodę dwie motorówki oraz 
        sześć szalup. Wszystkie te małe 
        stateczki krążyły od godziny po 
        obszarze olbrzymiego koła, 
        którego środek stanowił 
        unieruchomiony "Majestic". 
        Motorówki oddaliły się tak 
        znacznie, że nie można ich było 
        dostrzec gołym okiem. Jedną z 
        nich pojechał Edgar Scott, czego 
        mu szczerze zazdrościłem. Ja 
        musiałem niestety pozostać na 
        statku. Musiałem dopilnować 
        wysłania depeszy, złożonej z 
        osiemdziesięciu pięciu słów, 
        przeznaczonej dla mego 
        przyszłego teścia, wydawcy 
        "New_York Morning News". Jako 
        współpracownik i in spe 
        właściciel tego dziennika nie 
        mogłem przecież pominąć takiej 
        sposobności, zwłaszcza, że byłem 
        jedynym dziennikarzem na 
        pokładzie "Majestica"...
          Wysłanie telegramu takich 
        rozmiarów nie było rzeczą łatwą. 
        Obydwaj telegrafiści byli 






        dosłownie zawaleni robotą. 
        Stacja odbiorcza przyjmowała 
        setki niespokojnych zapytań z 
        Francji, Anglii, Belgii, ze 
        Stanów, z Kanady, z licznych 
        statków oceanicznych; stacja 
        nadawcza wysyłała stereotypowe 
        odpowiedzi, że dotychczasowe 
        poszukiwaina nie dały żadnych 
        wyników lub przysyłała zapytania 
        komendanta "Majestica" do 
        głównego biura kompanii 
        okrętowej "White Star Line", czy 
        wolno postój na oceanie 
        przedłużyć o dalszą godzinę. Nie 
        wliczam tu litanii depesz, jakie 
        nadchodziły od rozmaitych 
        dzienników, agencji 
        telegraficznych, towarzystw, 
        komitetów itd., itd. Większość 
        ich pozostawiono bez odpowiedzi 
        z powodu braku czasu. 
          Toteż odetchnąłem z ogromną 
        ulgą, kiedy moje 85 słów 
        pożeglowało na falach eteru do 
        metropolii świata, by 
        rozwałkowane, rozwodnione 
        odpowiednio, mogły służyć za 
        materiał do nadzwyczajnego 
        dodatku "New_York Morning 
        News"... Spełniłem swój 
        obowiązek i mogłem rozejrzeć się 
        w położeniu. 
          Pokłady roiły się od 
        pasażerów, zwłaszcza "upper 
        deck" był zatłoczony do tego 
        stopnia, że łokciami musiałem 
        sobie torować drogę do schodków. 
        Panowie i panie, dzieci i 
        starcy, wszystko uzbrojone w 
        lunetki, lornety i lornetki 
        teatralne, cisnęło się ku 
        burtom, by wypatrywać jakiegoś 
        śladu "Victorii". Nie brakło 
        fałszywych alarmów. Byle mewa, 
        ciemny grzbiet rekina, nawet 
        bryzgi piany dawały powód do 
        krzyków, komentarzy, do istnych 
        wędrówek narodów z jednej strony 
        pokładu na drugą. Lecz wówczas 
        majtek, zawieszony gdzieś u 
        szczytu masztu, zwracał swą 
        lunetę we wskazanym kierunku i 
        wyjaśniał omyłkę. 
          W pewnym momencie zauważyłem, 






        że tłumy odpływają w stronę 
        dziobu statku. Stamtąd więc 
        spostrzeżono coś godnego uwagi. 
        Przeczuwając nową pomyłkę nie 
        kwapiłem się zbytnio, mając 
        żebra nieco nadwyrężone przy 
        poprzednich alarmach. 
        Przystanąwszy w przyzwoitej 
        odległości od zbitej masy ludzi, 
        przysłuchiwałem się okrzykom, 
        jakie padały z ust właścicieli 
        najlepszych szkieł. 
          - Ma pan rację, to dymek. 
          - Statek podąża w naszą 
        stronę.
          - "Berengaria"!
          - Skąd pan wie, że 
        "Berengaria"? 
          - Słyszałem wątek rozmowy 
        naszych oficerów. "Berengaria" 
        donosiła telefraficznie, że 
        także przejęła sygnał: "Sos" i 
        że ma zamiar zboczyć z drogi. 
          - W takim razie późno się 
        zjawia na miejscu katastrofy. 
          - Była bardziej oddalona, 
        kiedy "Victoria" wysłała ostatni 
        telegram. 
          - Albo robi mniej węzłów. 
          - O, przepraszam! Statki 
        "Cunard Line" nie ustępują w 
        niczym statkom innych kompanii. 
          Wybuchł z tego zupełnie 
        nieoczekiwany spór na temat, 
        która linia okrętowa rozporządza 
        szybszymi parostatkami. Ktoś 
        zaczął wyjaśniać jakiejś pani, 
        że okręty, należące do "White 
        Star Line" mają nazwy, kończące 
        się na: "ic", jak np. "Titanic", 
        "Majestic", "Cigantic", "Olimpic" 
        itd., podczas gdy imiona statków 
        "Gunard Line" kończą się na "ia: 
        "Mauretania", "Berengaria", 
        "Aquitania", Saxonia" itp. 
          To było mniej zajmujące, toteż 
        odsunąłem się od stłoczonej 
        gromady i ruszyłem z powrotem w 
        stronę kabiny telegrafistów, 
        gdzie można się było prędzej 
        czegoś ciekawego dowiedzieć. 
          Ujrzałem nagle, że oficerowie 
        zebrani na mostku, nie patrzą w 
        kierunku zbliżającej się 
        "Berengarii", lecz w przeciwną 






        stronę. Pobiegłszy wzrokiem za 
        ich spojrzeniami, zobaczyłem 
        motorówkę, pędzącą ku nam pełnym 
        gazem. Była już tak blisko, że 
        poznałem natychmiast długą 
        sylwetkę Edgara Scotta, który 
        stał między ławeczkami i 
        powiewał chustką. 
          - Musieli chyba coś znaleźć - 
        mruknąłem zbiegając po schodkach 
        na niższe pokłady. 
        Przeskakiwałem po kilka stopni, 
        aby jak najprędzej stanąć przy 
        schodkach zwisających aż do 
        linii wody, gdyż turkot 
        spalinowego motoru zwabił wielu 
        z tych pasażerów, którzy 
        dotychczas gapili się na 
        "Berengarię"...
          Moje przewidywania były 
        słuszne. Przechyliwszy się 
        poprzez burtę najniższego 
        pokładu spostrzegłem w środku 
        łodzi duży przedmiot, którego 
        obecność w motorówce świadczyła 
        najlepiej, że "Victoria" uległa 
        nieszczęśliwemu wypadkowi. Owym 
        przedmiotem była połówka śmigła 
        samolotu.
          Ciekawość pasażerów wystawiono 
        na próbę, albowiem całą załogę 
        motorówki oraz znalezioną część 
        śmigła zabrano do kabiny 
        kapitana, celem spisania 
        protokołu. Profesora Scotta 
        wypuszczono stamtąd pierwszego. 
          - Dowiecie się od kapitana - 
        burknął niechętnie, opędzając 
        się natarczywym pytaniom 
        rozgorączkowanych towarzyszy 
        podróży, potem skinął na mnie i 
        dodał. - Przemokłem do nitki. 
        Schodzę do kabiny przebrać się w 
        inne ubranie. Jeśli ma pan 
        ochotę pójść ze mną, to proszę. 
          Poszedłem z nim oczywiście, 
        ścigany zazdrosnymi spojrzeniami 
        innych pasażerów "Majestica". 
          - Czy pan wpadł do wody? - 
        spytałem, wskazując na mokre 
        rękawy marynarski. 
          - Próbowałem schwycić pewien 
        przedmiot, ale nie powiodło mi 
        się. 
          - Przedmiot, należący do 






        "Victorii"? 
          - Nie. Nie do "Victorii" - 
        odparł w zamyśleniu. 
          - Tylko? Intryguje mnie pan, 
        profesorze. 
          Ocknął się, spojrzał na mnie 
        bystro i odparł z uśmiechem: 
          - Czy zapomniał pan, że jestem 
        przyrodnikiem? 
          - No tak; w takim razie nie 
        był to zapewne żaden przedmiot, 
        lecz jakieś żywe stworzenie, 
        jakaś ryba, mięczak, czy...
          - Tak, tak... ryba - 
        potwierdził nieszczerze, po 
        czym, aby odwrócić moją uwagę w 
        inną stronę, spytał. 
          - Czy widział pan znaleziony 
        przez nas ułamek śmigła? 
          - Widziałem. 
          - I nie zastanowił pana pewien 
        szczegół?... Mam na myśli wielką 
        plamę, jaka widnieje w pobliżu 
        miejsca złamania - dodał po 
        chwili. 
          - NIe - odparłem... - 
        Widziałem ten kawałek śmigła z 
        daleka. Bliżej nie można się 
        było docisnąć. 
          - Aha. Niechże więc pan to 
        sobie dokładnie obejrzy. 
          - Uczynię to z pewnością, ale 
        jeśli poczynił pan już jakieś 
        spostrzeżenia, jakieś wnioski, 
        proszę się łaskawie nimi 
        podzielić ze mną. Profesorze, 
        nich pan nie zapomina, że jestem 
        dziennikarzem, że wszelkie 
        sensacyjne wiadomości muszę 
        zdobywać wcześniej niż 
        ktokolwiek inny. 
          - Hm. Spostrzeżeniami mogę się 
        z panem rzeczywiście podzielić, 
        ale wnioski, jakie wysnułem, 
        zachowam wyłącznie dla siebie. 
          - To egoizm, profesorze - 
        nacierałem, gdyż zbudziła się we 
        mnie żyłka reporterska. 
          - NIech pan nie nalega. 
        Hipoteza, jaką sobie postawiłem, 
        jest na razie bardzo krucha, a 
        co gorsza, na pierwszy rzut oka 
        jeszcze bardziej 
        nieprawdopodobna, niż pomysł 
        podejrzliwego Grouse'a. Nie mam 






        się zamiaru ośmieszyć... NIe, 
        nie! - zaprotestował stanowczo, 
        widząc, że usiłuję mu wpaść w 
        słowo i dalej go przekonywać. - 
        Nic pan nie wskóra. 
          - Ha, niech pan więc mówi 
        tylko o swoich spostrzeżeniach - 
        rzekłem z udaną rezygnacją, 
        ślubując sobie w duchu, że 
        pociągnę go za język, kiedy się 
        rozgada... - Zacznijmy od owej 
        plamy. 
          - Zacznijmy od plamy - 
        powtórzył. - Otóż niech pan 
        przyjmie do wiadomości, że owa 
        duża plama to krew. 
          - Co???! - Zerwałem się na 
        równe nogi i z bezmiernym 
        zdumieniem spoglądałem na 
        profesora. Edgar Scott wskazał 
        mi krzesło. 
          - NIech pan siada - rzekł 
        spokojnie. 
          - PLama krwi na śmigle?! - Czy 
        się pan nie pomylił? 
          - Powiedzmy raczej kałuża 
        krwi, bo z pojęciem plamy...
          - Nie spierajmy się o 
        definicję - przerwałem 
        podniecony. 
          - Oprócz śladów krwi, które 
        będzie pan mógł za chwilę 
        zobaczyć, wykryłem maleńkie 
        kawałki kości; wbiły się one w 
        drewno tak głęboko, że tylko za 
        pomocą scyzoryka mogłem je 
        stamtąd wydłubać. Jeśli do tego 
        dodam znalezienie małej drobiny 
        mózgu...
          - Mózgu?!
          - Tak, mózgu - powiedział 
        Scott i ciągnął dalej przerwaną 
        myśl - to wyciągniemy stąd 
        prosty wniosek, że śmigło 
        rozpłatało jakąś czaszkę. 
        Dokładniejsze wyjaśnienia będę 
        mógł udzielić po przybyciu do 
        Nowego Jorku. Tu nie mam 
        niestety mikroskopu. 
          - No dobrze, profesorze, lecz 
        proszę mi wyjaśnić, w jaki 
        sposób głowa nieszczęsnego 
        lotnika mogła się dostać w 
        piekielny młyn śmigła? Przecież 
        siedzieli wszyscy trzej w 






        zamkniętej kabinie i...
          - Słusznie. Nie byłoby to 
        łatwą rzeczą rozwiązać zagadkę, 
        w jaki sposób głowa lotnika 
        dostała się w obręb "piekielnego 
        młyna", używając pańskiej 
        przenośni. 
          Na słowie: "lotnika" spoczywał 
        jakiś dziwny akcent. Cóżby to 
        miało znaczyć? Zarzuciłem 
        powściągliwego rozmówcę gradem 
        podchwytliwych pytań, lecz był 
        to trud syzyfowy. Edgar Scott 
        nie dał się pociągnąć za język i 
        musiałem poprzestać na ogólnych 
        spostrzeżeniach. 
          - Może jednak ten kawałek 
        śmigła jest szczątkiem innego 
        samolotu, a nie "Victorii"? - 
        zagadnąłem w pewnym momencie. 
          - Nie upieram się bynajmniej 
        przy "Victorii", ale to pewne, 
        że znajduje się w wodzie 
        zaledwie od kilku godzin. 
        Wskazują na to zarówno ślady 
        krwi, jak i świeżość złamania. 
        Drewno w miejscu złamania 
        wyglądałoby inaczej po 
        kilkudniowej kąpieli w falach. 
          - W takim razie możemy mówić 
        tylko o "Victorii". Ostatni 
        nieudany przelot nad Atlantykiem 
        odbył się przed miesiącem. 
          - To prawda. 
          - A więc na podstawie tych 
        danych możemy twierdzić z całą 
        pewnością, że "Victoria" uległa 
        katastrofie i wszyscy trzej 
        lotnicy nie żyją. Czy się pan z 
        tym zgadza? 
          - Czy można? - zabrzmiał jakiś 
        głos za drzwiami. Zagłębieni w 
        rozmowie, nie słyszeliśmy 
        pukania. 
          - Proszę. 
          Na progu stanął pierwszy 
        steward. 
          - Pan kapitan prosi, by Mr. 
        Scott pofatygował się możliwie 
        zaraz do niego - rzekł. 
          - Idę - brzmiała odpowiedź. - 
        Proszę powiedzieć, że za chwilę 
        przyjdę, a z panem, Mr. Bronson, 
        spotkamy się przy lunchu. 
          Wyszedłszy na pokład, 






        stwierdziłem, że okręt nasz 
        zatacza wielkie półkole. 
          - Cóż to? - zapytałem 
        stewarda. - Wracamy do Europy? 
          - Nie, Mr. Bronson. Płyniemy 
        tylko do miejsca gdzie nastąpiła 
        katastrofa "Victorii". 
          Udałem się w stronę kabiny 
        kapitana statku, w nadziei, że 
        dowiem się jakich ciekawych 
        szczegółów, lecz gburowaty 
        majtek nie uznawał żadnych 
        różnic. Z jednakową 
        bezwględnością odpędzał każdego 
        pasażera, nie wyłączając mnie, 
        jedynego dziennikarza na statku. 
        Przyrzekłem więc sobie w duszy, 
        że zrobię dokładny wywiad z 
        kapitanem, skoro tylko ukończy 
        przesłuchiwanie załogi 
        motorówki, a na razie 
        skierowałem swe kroki do kabiny 
        radiotelegrafistów, aby nadać do 
        "New_York Morning News" depeszę 
        donoszącą o tragicznej śmierci 
        trzech lotników. Nie pominąłem 
        oczywiście sensacyjnego 
        szczegółu o plamach krwi, o 
        rozpłatanej czaszce, odłamkach 
        kości, cząsteczkach mózgu, a 
        zredagowany na kolanie telegram 
        zakończyłem tymi słowy: 
        
          "Złożyć kondolencje 
        narzeczonej Waltera Ashleya oraz 
        rodzinom wszystkich ofiar 
        dzisiejszej katastrofy."
        
          Czy mogłem wtedy przypuszczać, 
        że te kilka słów przestawi 
        zwrotnicę mego życia i moją 
        przyszłość pchnie na tory 
        zupełnie inne od tych, jakimi 
        podążać zamierzałem dotychczas? 
        NIe! Tego przewidzieć nie 
        mogłem, jak biedny Ashley, 
        Petit, Martini nie przewidywali 
        rychłej śmierci siedem godzin 
        temu, kiedy ich najświeższym 
        wspomnieniem był widok 
        rozśpiewanego, wiwatującego na 
        ich cześć statku...
        
        
          V






        
          Dwa wielkie okręty ustawiły 
        się w ten sposób, że dziób 
        "Majestica" oraz rufa 
        "Berengarii" były zwrócone ku 
        odległemu Nowemu Jorkowi. Ich 
        potężne kadłuby utworzyły w 
        środku podłużny prostokąt, 
        którego oba krótsze boki były 
        otwarte. Przez te dwa wyłomy 
        wpadały fale, a polizawszy 
        wysoką ścianę wąwozu, odbijały 
        się, biegły ku drugiemu 
        statkowi, kołysząc po drodze 
        prowizorycznym pływakiem, który 
        rzucono wraz z odpowiednim 
        balastem w tym samym miejscu, 
        gdzie jedna z motorówek 
        "Majestica" znalazła kawał 
        złamanego śmigła. Tu więc 
        znajdował się grób "Victorii" i 
        ich bohaterskich pasażerów. 
          Gruby pastor zaintonował pieśń 
        żałobną. Wszystkie głowy odkryły 
        się, jak na komendę. Tłum 
        pasażerów z "Berengarii" 
        przyłączył się do naszego chóru 
        i zgodny śpiew kilku tysięcy 
        ludzi płynął poprzez 
        rozsłonecznione powietrze do 
        stóp tronu Tego, co zna wszelkie 
        tajemnice...
          Doskonała orkiestra 
        "Berengarii" wykonała marsz 
        pogrzebowy Szopena, a potem 
        nastąpił moment najbardziej 
        wzruszający... 
          Przebywający na najwyższym 
        pokładzie naszego statku pastor 
        podszedł do burty i 
        zaczerpnąwszy z podanej mu 
        fajerki garść ziemi, rzucił 
        symboliczną grudkę w morze. 
          Polscy emigranci, stanowiący 
        największą grupę wśród pasażerów 
        trzeciej klasy, przyklękli na 
        swoim pokładzie i zaczęli głośno 
        odmawiać trzykrotne "Wieczne 
        odpoczywanie...".
          Ewangelicy, bardziej sztywni, 
        poprzestali na cichej modlitwie. 
          Nagle rozległ się ryk syren 
        okrętowych. Ich głos, 
        przeraźliwy, ogłuszający i 
        ochrypły zarazem, nie wydał mi 






        się jeszcze nigdy tak ponury, 
        jak wówcza, w czasie pamiętnego 
        pogrzebu na oceanie. 
          Oficerowie i marynarze stanęli 
        na baczność, z dłonią przy 
        daszku czapki. Wojskowym ukłonem 
        żegnali kolegów, poległych w 
        odwiecznej walce człowieka z 
        żywiołem i wyprężeni, jak 
        struny, trwali w tej postawie, 
        dopóki nie przebrzmiało echo 
        trzech długotrwałych sygnałów. A 
        syreny, ożywione strumieniami 
        pary, wyły żałośnie i długo. 
          Kapitanowie obydwóch okrętów 
        podeszli do burt równocześnie. 
        Równocześnie rzucili na wodę 
        wieńce z wstęgami: jeden od 
        kompanii "White Star Line", 
        drugi od "Cunard Line"...
          Był to jakby umówiony znak. 
          Zafalowało mrowie ludzkie, 
        setki rąk podniosło się ponad 
        głowy i deszcz kwiatów spłynął z 
        wysokości pokładów na wspólną 
        mogiłę trzech lotników. Poszły 
        na ten cel wszystkie przywiędłe 
        bukiety, jakie podróżniczkom 
        "Majestica" ofiarowali ich 
        wielbiciele, kochankowie i 
        mężowie przy odjeździe z 
        Southampton, a w Nowym Jorku 
        pasażerkom "Berengarii". Poszły 
        na ten cel wszystkie bez wyjątku 
        kwiaty z oranżerii, kwiaciarni i 
        dancingów, obydwóch olbrzymich 
        parowców_miasteczek, tak, że w 
        dalszej podróży nie można było 
        nabyć małego bukieciku nawet za 
        banknot dziesięciodolarowy. 
          Liczni właściciele aparatów 
        fotograficznych zaczęli robić 
        zdjęcia. Uwiecznili już pastora, 
        kapitanów, majtków, moment 
        rzucania kwiatów, nawet 
        podskakującą małą boję, słowem, 
        sfotografowaliśmy wszystko, co 
        było naprawdę interesujące. A 
        kiedy ustało suche pstrykanie 
        kodaków, wielka cisza zapanowała 
        na morskim cmentarzu. Nie mąciły 
        jej ani dźwięki orkiestry, ani 
        śpiewy żałobne, ani wycie syren. 
        Nawet wiatr przycichł do tego 
        stopnia, że małe chorągiewki 






        przestały się trzepotać u 
        szczytów masztów i zwisały 
        pionowo. Nawet fale zmalały, 
        spokorniały, szanując żałobę 
        ludzi, i dobrą minutę trwało 
        grobowe milczenie...
          Lecz znalazł się śmiałek, 
        który samą swą obecnością zmącił 
        świętą ciszę...
          Pływak zarzucony w miejscu 
        znalezienia jedynego szczątku, 
        jaki pozostał po dumnej 
        "Victorii", pływak, oznaczający 
        może niezbyt ściśle, lecz 
        symbolicznie położenie grobu 
        trzech lotników, pływak, na 
        który w tym momencie patrzyły 
        oczy tysięcy, podskoczył nagle, 
        szarpnął w bok i tańczył przez 
        chwilę, poruszany od spodu 
        tajemniczą siłą. 
          - Boże! - zawołała 
        przejmującym głosem jakaś pani. 
          - Co to? Co to było? 
          - Ryba z pewnością - wyjaśnił 
        pomocnik stewarda, a gruby 
        kucharz dorzucił cyniczną uwagę: 
          - Nie dziwota. Po takiej 
        uczcie! 
          - Milczeć! - ryknął jakiś 
        pasażer i przyskoczył do niego z 
        wzniesioną, jak do uderzenia, 
        ręką. 
          Pływak znowu rozpoczął 
        opętańcze pląsy na mogile 
        lotników. Niesamowity nastrój u 
        tysięcznych widzów dosięgnął 
        zenitu napięcia. Dwie panie 
        wybuchły histerycznym śmiechem, 
        niewiele różniącym się od 
        łkania. 
          Wtem...
          Fala, dobiegająca do pływaka, 
        rozłupała się dziwnie, coś, 
        niby duża płetwa, wystrzeliło w 
        górę, coś, niby ciemna kłoda 
        drzewa zaczerniło się wśród 
        białej piany i z odmętów 
        wychynęła pod ostrym kątem 
        straszliwa paszcza rekina. 
          Rekin przy świeżym grobie! 
          Rękę dam sobie uciąć, że ta 
        sama myśl zrodziła się w mózgach 
        wszystkich, że tę myśl można by 
        wyrazić słowami: "Ot ten 






        przeklęty rozbójnik morski, ten 
        król korsarzy pożarł lub przybył 
        pożreć ciała biednych ofiar 
        dzisiejszej katastrofy. Oto 
        wybałusza swe wstrętne ślepia i 
        natrząsa się z bezsilności 
        świadków jego zbrodni..." 
          - A nie mówiłem? - warknął 
        kucharz i odsunął się przezornie 
        jak najdalej od wojowniczego 
        pasażera, który go już raz 
        skarcił. 
          Sądny dzień nastał na statku. 
        Kilka kobiet zemdlało, 
        kilkanaście łkało przeraźliwie. 
        Grupa podenerwowanych mężczyzn 
        otoczyła kapitana, żądając 
        spuszczenia motorówki i 
        zapolowania na świętokradzkiego 
        intruza. A ponad ogólną wrzawę, 
        zawodzenia, słowa modlitwy, 
        płacz przerażonych dzieci, wybił 
        się głośny okrzyk jakiegoś 
        histeryka...
          - Odpędźcie tę bestię!... 
        Odpędźcie tę bestię!...
          Nagłym ruchem wyrwał rewolwer 
        z kieszeni i wypalił sześć razy 
        w stronę rekina. 
          Huk wystrzałów wywołał 
        prawdziwą panikę u dalej 
        stojących, którzy nie znali 
        powodów niespodziewanej 
        kanonady, i kto wie, do jakich 
        scen byłoby doszło, gdyby nie 
        przytomność kapitana 
        "Majestica". Rzucił przez tubę 
        kilka słów, wzywając łagodnie, 
        lecz stanowczo do zachowania 
        spokoju, potem dał sygnał 
        odjazdu. 
          Dwa olbrzymie okręty pożegnały 
        się nawzajem rykiem syren i 
        ruszyły w swoją drogę: 
        "Majestic" do Nowego Jorku, 
        "Berengaria" w stronę starej 
        Europy. Odległość między nimi 
        zaczęła wzrastać szybko. Łączyły 
        ich po chwili tylko czarne 
        wstęgi dymu, które ciepły 
        południowy wietrzyk spychał 
        gdzieś w stronę brzegów Nowej 
        Funlandii, lecz i ta słaba 
        łączność przerwała się niebawem. 
          Pośrodku pozostał mały pływak, 






        igraszka fal i rekinów, maleńki 
        punkcik wśród bezmiaru wód, 
        opuszczony, samotny, ale nie 
        zapomniany. Nie zapomniany 
        dzięki temu, że oznaczał 
        miejsce, gdzie na odwiecznym 
        cmentarzysku morskim leży mogiła 
        Ashleya, Petita, Martiniego. 
        Nici pamięci połączyły go 
        niewidocznymi, lecz trwałymi 
        pomostami z wszystkimi punktami 
        globu...
            
        
          VI
        
          Było to piątego dnia po 
        wypadkach, które w streszczeniu 
        powyżej przedstawiłem...
          Siedziałem w mym redakcyjnym 
        gabinecie, pogrążony w lekturze 
        numerów zwyczajnych i 
        nadzwyczajnych dodatków 
        "New_York Morning News" z 
        ostatnich pięciu dni. Czego ten 
        spryciarz (mam na myśli mojego 
        przyszłego teścia) nie 
        nawypisywał. Każda depesza, 
        wysłana przeze mnie z pokładu 
        "Majestica", liczyła co najmniej 
        trzy razy tyle słów, co w chwili 
        nadania, a oprócz tego znalazłem 
        cztery telegramy, które mogła 
        zredagować tylko fantazja 
        przedsiębiorczego Dicka 
        Campbella. Nic więc dziwnego, że 
        nakład naszego pisma wzrósł o 
        160% w tym krótkim czasie, nie 
        licząc nadzwyczajnych dodatków. 
          Skrzywiłem się mocno, 
        dostrzegłszy opis znalezionego 
        kawałka śmigła "Victorii". Te 
        "warstwy" mózgu, "duże" odłamki 
        kości, wbitych w drewno, 
        "strugi" krwi, a zwłaszcza 
        rogówka zmiażdżonego oka, brrr, 
        to wszystko zasługiwało na miano 
        ohydnego realizmu. Nie 
        omieszkałem tego wytknąć 
        Dickowi, który w pewnym momencie 
        wszedł do mnie ze swej pracowni. 
        (Oba gabinety sąsiadowały z 
        sobą). 
          Wydawca "New_York Morning 
        News" parsknął śmiechem.






          - A któż mi doniósł o śladach 
        krwi na śmigle? - rzekł, 
        naśmiawszy się do syta. 
          - Ja. Przyznaję i zarazem 
        szczerze żałuję. 
          Dick usiadł na biurku i 
        poklepał mnie serdecznie po 
        ramieniu. 
          - NIe żałuj, chłopcze. Ta 
        właśnie wiadomość, oczywiście 
        odpowiednio przeze mnie 
        zabarwiona, zrobiła największe 
        wrażenie. Widzisz, nasi 
        czytelnicy chcą silnych wrażeń, 
        chcą wstrząsów, dreszczy...
          - Dość, zacny teściu! - 
        przerwałem mu, zatykając sobie 
        uszy dłońmi. Piosenkę o 
        upodobaniach czytelników naszego 
        pisma umiałem na pamięć. Umiał 
        ją na pewno także najmłodszy z 
        współpracowników, gdyż Dick 
        Campbell powtarzał się 
        straszliwie w swych 
        instrukcjach, udzielanych 
        redakcyjnemu zespołowi. 
          - Słuchaj - rzekł po chwili. - 
        Time is money. Nie przyszedłem 
        tu do ciebie na pogawędkę, lecz 
        z interesem. Mam wspaniały 
        pomysł, który ty tylko potrafisz 
        zrealizować. 
          - Tylko ja? 
          - Niestety, tak. 
          - Dziękuję za "niestety" - 
        burknąłem trochę obrażony. 
          - Powiedziałem: niestety, gdyż 
        z ciebie jest trochę próżniak. 
        Tailor uwinąłby się z tą robotą 
        w tydzień, nie licząc stałego 
        zajęcia w redakcji, a gdybym mu 
        dał urlop, musiałby być gotów w 
        trzech dniach, a z tobą dłuższa 
        sprawa... 
          - Więc proszę dać tę robotę 
        Tailorowi - rzuciłem dość ostro, 
        poirytowany takim porównaniem. 
        Nie jestem zarozumiały, lecz 
        porównywać mnie do tego 
        rzemieślnika literackiego, to 
        szczyt obelgi!... 
          - Nie - mruknął Campbell, 
        potrząsając głową przecząco. - 
        Tę robotę dostaniesz ty. Ty masz 
        do tego rękę. Nikt tak nie 






        potrafi... Niestety nikt...
          - Hm - chrząknąłem 
        udobruchany. - Cóż to za robota? 
        Chyba nie chodzi o jaki głupi 
        wywiad. 
          - Nowela. 
          - Nowela? - powtórzyłem ze 
        zdziwieniem. Znałem bowiem 
        dziwne uprzedzenie Dicka do 
        wszelkich utworów literackich. 
        Uznawał co najwyżej felietony, z 
        zastrzeżeniem, że w każdym 
        będzie przynajmniej jeden trup 
        obficie broczący krwią. 
        (Czytelnicy chcą wstrząsów etc., 
        etc.). 
          - Treścią tej noweli, czy 
        nowelki musi być lot 
        transatlantycki, oczywiście lot, 
        zakończony katastrofą. Lotników 
        zrobisz trzech. Nasunie to 
        czytelnikom na myśl analogię do 
        wypadku "Victorii". Trzeba 
        wykorzystać aktualność tematu. 
        Yes. Jak ich uśmiercisz, to 
        twoja rzecz. Grunt, żebyś ich 
        wszystkich uśmiercił. To robi 
        wrażenie. Publika chce... 
          - Wstrząsów, dreszczy - 
        podpowiedziałem skwapliwie. 
          - Tak - potwierdził poważnie, 
        potem zatarł dłonie na znak 
        wielkiego zadowolenia. - Trzy 
        trupy! - zawołał. - To mi 
        nowela! Ale jest sęk...
          - Mianowicie? 
          - Co spowoduje katastrofę? 
          - Hm. Różne mogłyby być 
        powody. Defekt silnika... 
          - Proza. 
          - Warunki atmosferyczne. 
          - Nic ciekawego. Od czego 
        barometr? 
          Przypomniały mi się nagle 
        niedopowiedziane zdania 
        podejrzliwego towarzysza podróży 
        z Europy. Nazywał się, nazywał 
        się... aha... Grouse. 
          - Umyślne uszkodzenie samolotu 
        przez tajemniczych wrogów - 
        bąknął nieśmiało. 
          Dick kiwnął głową potakująco. 
          - To już byłoby coś dla nas, 
        ale kim są ci wrogowie? 
        Konkurenci? Nie! - rzekł 






        stanowczo. - To mało 
        prawdopodobne, a co gorsza, 
        rzucałoby cień na lotnictwo. 
        Baby gotowe nam powybijać szyby 
        w lokalu. Wiesz chyba, jak 
        szaleją za tymi "rycerzami 
        przestworzy"... Czekaj... 
        czekaj, zdaje mi się, że 
        znalazłem. 
          - No?
          - Oczywiście! Wspaniałe 
        rozwiązanie!... Wiesz, jak na 
        nie wpadłem? Eee, ty nic nie 
        uważasz. Powiedziałem przecież o 
        kobietach, że szaleją. 
          - Owszem, powiedziałeś, ale 
        nie widzę związku. 
          - Bo dzięki domieszce krwi 
        francuskiej nie posiadasz naszej 
        sprężystości umysłu. Twoje 
        dzieci będą sprytniejsze, znowu 
        dzięki swej matce, dzięki Dolly. 
          - Odbiegamy od tematu, a time 
        is money, jak często 
        podkreślasz. 
          Dick zmieszał się 
        niesłychanie. On, który 
        wszystkim wytykał prawdziwe, czy 
        częściej rzekome gadulstwo, dał 
        się schwytać na gorącym uczynku 
        popełnienia tego samego 
        przestępstwa. 
          - Fabułę obmyślić, jest twoją 
        rzeczą - zaczął dla odmiany 
        telegraficznym stylem. - 
        Przystaliśmy na trzy trupy. 
        Powodem katastrofy powinna być 
        kobieta. Zrób z niej czarny 
        charakter. Kokietowała 
        wszystkich trzech. W czasie lotu 
        rywale skoczyli sobie do gardła. 
        Samolot, nie kierowany niczyją 
        ręką, runął sobie w morze. To 
        szkielet, którego proszę się 
        ściśle trzymać. 
          - Na ile odcinków? 
          - Na ile? Hm. Powiedzmy... 
          Na biurku zadźwięczał telefon. 
        Campbell z przyzwyczajenia 
        pochwycił słuchawkę szybkim, 
        nerwowym ruchem... 
          - Jakaś dama do ciebie - 
        rzekł, wręczając mi słuchawkę. - 
        John zapytuje, czy mają ją 
        wpuścić. 






          Przysunąłem tubkę ku ustom:
          - Hallo, John! Co za dama? Jak 
        się nazywa?...
          - Nie chce powiedzieć. 
        Oświadczyła, że ma interes tylko 
        do pana, Mr. Bronson - brzmiała 
        odpowiedź. 
          - Młoda? Stara? - spytałem 
        machinalnie, chcąc z tych danych 
        odgadnąć cel wizyty nieznajomej 
        damy. 
          - Młoda, bardzo przystojna... 
        Gdzieś już widziałem tę twarz, 
        panie redaktorze. Zdaje mi się, 
        że artystka filmowa. 
          - Co mówi? - spytał Dick 
        Campbell. 
          - John zakwalifikował ją jako 
        gwiazdę ekranu - odparłem z 
        uśmiechem. - Chodzi jej pewnie o 
        reklamę. 
          - Każ ją prosić. Jeśli cię 
        będzie nudzić dłużej niż 
        dziesięć minut, wejdę lub wezwę 
        cię telefonicznie. Musimy sobie 
        nawzajem pomagać w takich 
        okolicznościach, inaczej 
        zanudziłyby nas te baby...
          - To już lepiej zatelefonuj, 
        bo mógłbyś wejść w 
        nieodpowiednim momencie. 
          - He, he, he, he, ty 
        donżuanie! Czekaj, powiem Dolly. 
        Natrze ci uszu... Aha, byłbym 
        zapomniał... Dolly dzwoniła 
        przed chwilą, że przyjdzie tu 
        niebawem. 
          Grożąc mi palcem na potężnym 
        nosie, Dick wyszedł do swego 
        gabinetu i zatrzasnął za sobą 
        drzwi. Poleciłem Johnowi by 
        wpuścić klientkę, a sam zacząłem 
        sobie w głowie szkicować treść 
        nowelki, którą miałem "robić" 
        dla odcinka w "New_York Morning 
        News"...
          Byłbym kłamcą, gdybym 
        twierdził, że temat podsunięty 
        przez pomysłowego Dicka, nie 
        podbił mnie z miejsca. Nie 
        miałem też zamiaru trzymać się 
        tak bezwzględnie ściśle 
        "szkieletu", jak sobie tego 
        apodyktyczny Campbell życzył. 
        Choć obiektywnie mówiąc, jego 






        pomysł był niezły. Kobieta 
        wampir, kokietka, trzej 
        rywale... Phi!... Trzej, czy to 
        nie za dużo? Weźmy tylko dwóch. 
        Trzeci mógł spać w momencie, 
        kiedy tamci dwaj rozpoczęli 
        walkę na śmierć i życie, bo 
        gdyby nie spał, to oczywiście... 
          Do drzwi z korytarza zapukano 
        dyskretnie... 
          Uśmiechnąłem się lekko. To 
        Jack, dałbym głowę. Jack, mały 
        chłopiec redakcyjny, nie 
        wchodził nigdy bez trzykrotnego 
        pukania, od czasu, jak wpadł 
        tutaj w momencie, kiedy 
        całowałem Dolly, moją 
        narzeczoną. 
          Zwykła ceremonia odbyła się i 
        tym razem. Po pierwszym "proszę" 
        rozległo się drugie pukanie, 
        potem w krótszym odstępie, 
        trzecie. 
          Wreszcie drzwi się otwarły. Na 
        progu stanęła, szczupła kobieta 
        w czarnym, jedwabnym płaszczu...
        
          VII
        
          - To jest Mr. Bronson, z 
        którym pani chciała mówić - 
        obwieścił boy donośnie, złożył 
        ukłon przesadnie niski, mrugnął 
        szelmowsko okiem za plecami 
        przybyłej i znikł za drzwiami.
          - Proszę niech pani spocznie - 
        zagaiłem, podsuwając nieznajomej 
        skórzany fotel klubowy. - Czym 
        mogę służyć?
          Usiadła, lecz prędko wyjawiła 
        mi cel swoich odwiedzin. Spoza 
        czarnego welonu patrzyła na mnie 
        w milczeniu długo, badawczo. 
        Wreszcie zrozumiała, że nie 
        wypada przeciągać milczenia w 
        nieskończoność i zmusiła się do 
        wyrzeczenia pierwszych słów. 
        Tak... Dobrze to określiłem... 
        Zmusiła się do tego, by 
        przemówić...
          - Pan przyjechał wczoraj na 
        pokładzie "Majestica"?
          - Tak.
          - Pan jest tym, który 
        informował "New_york Morning 






        News" o przebiegu katastrofy 
        "Victorii"?
          - Tak jest - odparłem, a w 
        myśli dodałem: - Jestem w domu. 
        Pyta o "Victorię", jest w 
        ciężkiej żałobie, więc to 
        niezawodnie krewna jednego z 
        nieszczęsnych pilotów.
          - Proszę mi nie wziąć za złe 
        pytania, jakie teraz zadam, ale 
        to jest właściwy cel mej wizyty.
          - Proszę się nie krępować - 
        rzekłem, ciesząc się w duchu, że 
        nareszcie dowiem się, jaki był 
        ów "właściwy cel wizyty". 
          Nieznajoma zastrzegła się raz 
        jeszcze.
          - Rozumiem doskonale, że w 
        dziennikarstwie trzeba to i owo 
        dodać, trochę przesadzić i tak 
        dalej.
          Przez grzeczność potakiwałem 
        zgodliwie pionowym ruchem głowy.
          - Niech mi więc pan szczerze 
        odpowie, czy to wszystko, co w 
        "New_york Morning News" 
        drukowano, jest prawdą, czy 
        też...
          Tu nastąpiła pauza, chwila 
        wymownego milczenia. Ha, gdyby 
        ona nie była w żałobie, gdyby mi 
        tajemny głos, czy węch 
        dziennikarski nie mówił, że mam 
        przed sobą krewnego Ashleya, 
        Martiniego, czy tamtego 
        trzeciego, byłbym się palnął w 
        piersi i oświadczył, że 
        "New_york Morning News" nie 
        skalały nigdy swych łamów 
        wydrukowaniem kłamstwa. Lecz 
        zanim moja twarz zdołała 
        przyoblec maskę obrażonej 
        godności, zanim wargi zdążyły 
        rzucić pierwszy lepszy frazes, 
        stanęły mi przed oczyma owe 
        warstwy mózgu, strugi krwi i 
        zmiażdżone oko, wszystkie te 
        okropności, jakimi Dick Campbell 
        obficie uraczył swoich 
        czytelników...
          Zrobiło mi się niewymownie 
        przykro. Po raz pierwszy w życiu 
        zrozumiałem, że niejedna 
        sensacja, która dostarcza 
        tłumowi pożądanych dreszczy, 






        wstrząsów i emocji (vide: 
        recepta Dicka Campbella), 
        rozdrapuje jednocześnie świeże 
        rany tych, których dotknęło 
        właśnie nieszczęście, że ich 
        serdeczny ból jest żerem dla 
        tamtej trzody...
          Ale czy to wzrusza Dicka 
        Campbella i tysiące jemu 
        podobnych? Czy jego obchodzi, że 
        ta smutna panna z twarzą Madonny 
        wiła się może z rozpaczy, 
        czytając tasiemcowe wywody o 
        zmiażdżonej, zniekształconej 
        głowie jej brata, lub męża? Byle 
        inni doznawali wstrząsów i 
        dreszczy, byle nakład "New_york 
        Morning News" się potroił, to 
        reszta drobiazg...
          - Więc?
          Drgnąłem lekko na dźwięk jej 
        głosu...
          - Tak... zapewne - zacząłem 
        niezgrabnie. - Tu i ówdzie 
        zakradły się pewne omyłki... Na 
        przykład owo... śmigło...
          Zauważyłem, że wąskie dłonie, 
        obciśnięte w czarne rękawiczki, 
        wpiły się kurczowo w miękką 
        skórę oparcia fotelu, na którym 
        spoczywały dotychczas bez ruchu.
          - Niech pan mówi... Proszę 
        mnie nie oszczędzać - 
        wykrztusiła nieswoim głosem. - 
        Ślady krwi były na śmigle?... 
        Widział je pan sam, czy słyszał 
        pan tylko od innych, że...
          - Widziałem i pani także może 
        je zobaczyć. O ile mi wiadomo, 
        śmigło...
          - Nie! Nie! - przerwała z 
        kolei ona. - Brakłoby mi sił.
          Drżącymi palcami otworzyła 
        torebkę i wyjęła stamtąd 
        chusteczkę, podniosła ku oczom. 
        Teraz dopiero przypomniała 
        sobie, iż ma welon. Podniosła 
        go i, jakby tłumacząc swe małe 
        roztargnienie, powiedziała z 
        uśmiechem tak smutnym, że serce 
        mi stopniało jak wosk.
          - Nie przywykłam jeszcze do 
        tego.
          Nie opuściła już welonu, 
        dzięki czemu mogłem przyjrzeć 






        się jej dokładnie. Wyglądała na 
        lat 21 do 23, ale mogła być w 
        rzeczywistości jeszcze młodszą, 
        biorąc pod uwagę, że żałobny 
        strój postarza każdą kobietę. 
        Mały, zalotny loczek zdradził, 
        że barwa jej włosów jest 
        popielata. Głębokie oczy, prosty 
        grecki nosek, cudnie wykrojone, 
        maleńkie usteczka harmonizowały 
        doskonale z szlachetnym owalem 
        twarzyczki, a cienie pod oczyma, 
        zapewne ślady płaczu i bezsennej 
        nocy, nie psuły bynajmniej 
        rysunku. Przeciwnie, nadawały mu 
        ciepłe tony, bez których byłby 
        może piękniejszy, lecz mniej 
        wyrazisty, mniej wbijający się w 
        pamięć.
          Dziewczyna w żałobie zauważyła 
        widocznie, że podziwiam jej 
        urodę, bo poruszyła się 
        niecierpliwie w fotelu i 
        przemówiła. Przemówiła, a 
        pragnąc za wszelką cenę przerwać 
        milczenie, zaczęła od tego, na 
        czym skończyliśmy poprzednio.
          - Więc ślady krwi pan 
        widział...
          - Tak - potwierdziłem 
        powtórnie, choć słowa jej nie 
        brzmiały, jak pytanie. Potem 
        dodałem szybko - ale tylko krwi. 
        Inne szczegóły są nieprawdziwe. 
        (No, gdyby to Dick słyszał!).
          - A teraz przejdźmy do 
        przedostatniej depeszy 
        "Victorii": czy pamięta pan jej 
        treść dokładnie?
          - Nie ręczę, lecz mam pod ręką 
        swój notes.
          - Niech pan przeczyta 
        łaskawie.
          Spełniłem tę prośbę i słowo po 
        słowie skandowałem tekst 
        telegramu, jaki pierwszy 
        porucznik "Majestica" odczytał 
        pamiętnej nocy w czasie 
        dancingu:
        
          Lecimy wciąż z wiatrem. 
        Przeciętna prędkość 190 km na 
        godzinę. Ashley prowadzi, Petit 
        chrapie. Wzbijamy się wyżej, 
        ponad chmurę deszczową. Wszystko 






        w porządku...
          Martini.
        
          - Tak - rzekła i jakby dla 
        wbicia sobie w pamięć powtórzyła 
        dwukrotnie wyrwane ze środka 
        zdanie: - Ashley prowadzi, Petit 
        chrapie... Ashley prowadzi, 
        Petit chrapie...  Martini? - 
        rzuciła nagle podniesionym 
        głosem.
          Zaskoczyło mnie nie tyle samo 
        pytanie, ile gwałtowny ton, 
        jakim było wypowiedziane.
          - Martini wtedy telefonował - 
        wyjaśniłem, stawiając sobie w 
        myśli pewnik, że ta dziewczyna 
        jest krewną młodego Włocha, a 
        głośno dodałem. - Nie trudno się 
        zresztą tego domyślić. Przecież 
        jego nazwisko widnieje pod 
        depeszą.
          - Ah, prawda - rzuciła 
        machinalnie, patrząc gdzieś w 
        okno. Potem przeskoczyła do 
        innego szczegółu fatalnej 
        podróży "Victorii".
          - Czytałem w "Morning News", 
        że z bukietu, rzuconego przez 
        Waltera Ashleya, zdołał pan 
        ocalić jedną różę... Czy to 
        prawda?
          - Prawda - odparłem, znudzony 
        już trochę tą indagacją.
          - Czy nie mógłby pan mi 
        ofiarować tego kwiatu?
          No, tego się nie spodziewałem! 
        "Przyjdzie sobie taka dama, 
        nudzi człowieka przez kwadrans, 
        nie powie nawet, kim jest, jak 
        się nazywa, a w końcu zaczyna 
        naciągać";  pomyślałem i nagle 
        określiłem to w duchu mianem: 
        bezczelności. Ale kiedy 
        spojrzałem w jej cudne, a tak 
        smutne oczy, szorstka odmowa 
        ugrzęzła w mej krtani. Nie! O 
        wszystko raczej można było tę 
        dziewczynę pomawiać, tylko nie o 
        tupet, o bezczelność. Jej słodka 
        twarzyczka wyrażała dobitnie 
        zakłopotanie, nieśmiałość, 
        zawstydzenie, że wargi ważyły 
        się wypowiedzieć taką prośbę. 
        Nie powtórzyłaby jej z 






        pewnością; tylko oczy błagały 
        dalej niemą modlitwą czystych, 
        jak łza, spojrzeń...
          Czy pani tak zależy na róży z 
        bukietu Ashleya?
          - O, tak! - Moje pytanie 
        zdziwiło ją widocznie, lecz 
        nagle, jakby sobie coś 
        przypomniała, spłonęła 
        szkarłatnym rumieńcem i 
        wyrzuciła z siebie jednym tchem.
          - Ja panu, zdaje się, nie 
        powiedziałam, że Walter Ashley 
        był moim narzeczonym...
          - Więc to pani?!... Proszę 
        przyjąć...
          Przeklęty dzwonek przeszkodził 
        mi w złożeniu kondolencji... 
        Telefonował Dick z sąsiedniego 
        pokoju. Zapytywał, czy ma 
        przyjść i pomóc mi w wyproszeniu 
        "nudziarki"...
          - Dopiero za kwadrans - 
        odparłem... - Jestem obecnie 
        bardzo zajęty...
          - Dobrze, donżuanie - rechotał 
        głos w słuchawce. - Ostrzegam 
        cię jednak, że Dolly już 
        przyszła, jest tutaj, u mnie i 
        podgląda przez dziurkę od 
        klucza, he, he, he...
          W czasie tej krótkiej rozmowy, 
        narzeczona tragicznie zmarłego 
        lotnika zapinała gorączkowo 
        guziczki przy rękawiczkach. 
        Gotowała się widać do odejścia.
          - Nie będę panu dłużej 
        przeszkadzała. Czas dziennikarzy 
        jest bardzo cenny, wiemy o 
        tym... uciekam więc i raz 
        jeszcze dziękuję za wszelkie 
        wyjaśnienia.
          - A róża? - spytałem, 
        odmykając szufladę.
          Iskry bezmiernej radości 
        zamigotały w jej przesmutnych 
        oczętach.
          - Chce mi ją pan dać, 
        naprawdę?
          - Proszę. Będzie dla pani 
        pamiątką po bohaterze, którego 
        pamięć nie zaginie nigdy.
          Przeraziłem się, że 
        nienaturalny patos zadźwięczał 
        w moich słowach, ale niedoszła 






        Mrs. Ashley innego musiała być 
        zdania. Chwyciła moją dłoń 
        głęboko, serdecznie i nie 
        puszczając jej z tego 
        koleżeńskiego uścisku, zaczęła 
        mówić bardzo szybko.
          - Z pana rzeczywiście zacny 
        człowiek. Pierwszy raz przyszło 
        mi to na myśl, kiedy w "Morning 
        News" wyczytałam zdanie: "Z 
        polecenia naszego 
        współpracownika Mr. Bronsona 
        wyrażamy gorące współczucie 
        narzeczonej Waltera Ashleya i 
        rodzinom wszystkich trzech 
        lotników". Pan jeden o nas 
        pamiętał, kiedy wszyscy inni 
        myśleli, jak z tego nieszczęścia 
        zrobić sensację, jak wydusić z 
        niego dolary... To właśnie mnie 
        ośmieliło do odwiedzenia pana w 
        dniu dzisiejszym...  Dziękuję 
        serdecznie za tę pamięć, za 
        różę, za wszystko...
          Uścisnąłem jej dłoń mocno, 
        podniosłem ją ku ustom i na 
        czarnej rękawiczce złożyłem 
        pocałunek, pełen najwyższej 
        czci...
          Przy drzwiach przystanęła. 
        Zawahała się, potem szybkim 
        ruchem otworzyła torebkę...
          - Chciałabym jeszcze kiedyś 
        pogawędzić z panem na ten sam 
        temat, co dzisiaj... Bo, widzi 
        pan, wszystko co dotyczy 
        ostatnich chwil mego Waltera, 
        obchodzi mnie niezmiernie... Ja 
        byłam wtedy tak daleko, pan był 
        szczęśliwszy ode mnie... więc, 
        jeśliby pan kiedy znalazł wolne 
        pięć minut czasu, proszę mnie 
        wezwać telefonicznie... 
        Przybiegnę do redakcji na 
        skrzydłach...
          Wsunęła mi w rękę bilet 
        wizytowy, obrzuciła mnie raz 
        jeszcze przyjaznym spojrzeniem i 
        wyszła...
        
          VIII
        
          Prawie równocześnie otworzyły 
        się drzwi gabinetu Dicka 
        Campbella. Na progu stanęła 






        Dolly, z rękami skrzyżowanymi na 
        piersiach, z buzią nadąsaną 
        komicznie.
          - A, ślicznie! - przywitała 
        mnie. - Narzeczonej każe się 
        czekać godzinami, a tymczasem 
        obcałowuje się rączki czarnych 
        dam.
          - Jak widzę, peryskop w 
        dziurce od klucza działał 
        znakomicie  - odparłem podobnym 
        tonem.
          - Nikt jeszcze źle nie wyszedł 
        na podglądaniu.
          - Jestem wręcz odmiennego 
        zdania - zaprotestowałem, nie 
        przeczuwając, że Dolly wygłosiła 
        proroctwo, które się nieco 
        później miało spełnić.
          - Eeee, takie grymasy!... 
        Pocałujcie się, dzieciaki! - 
        wtrącił Dick, popychając 
        jedynaczkę w moje objęcia.
          Dolly zerwała z pasją sportowy 
        kapelusik z głowy i potrząsnęła 
        czuprynką tak energicznie, że 
        jej złote, ondulowane loki 
        nastroszyły się pociesznie nad 
        czołem...
          - Nie, papo! Nie jestem 
        dziecinna i nie uznaję 
        zazdrości. To dobre dla plebsu. 
        - Tu wzgardliwym ruchem 
        wyciągnęła paluszek ku podłodze. 
        - Ale Ralph mnie obraził i 
        wątpię, czy mu się uda mnie tak 
        prędko przebłagać...
          - Ja ciebie obraziłem, 
        darling?
          - Tak.
          - W jaki sposób?
          - A róża Ashleya?
          Tam do licha! Zapomniałem 
        zupełnie, że wczoraj przy 
        obiedzie u Campbellów 
        przyrzekłem ten kwiat 
        narzeczonej...
          - O zakład, Dolly - zacząłem 
        odważnie, nadrabiając oczywiście 
        miną - o zakład, że przebaczysz 
        mi bez przeprosin, skoro się 
        dowiesz... - przerwałem, dla 
        spotęgowania efektu...
          - O czym się dowiem?
          - Kim jest owa czarna dama, 






        jak ją określiłaś...
          Zrobiła znudzoną minkę i 
        wycedziła przez ząbki.
          - Słyszałam od papy. Jakaś 
        gwiazdka filmowa, która 
        pragnęłaby zostać co najmniej 
        kometą...
          - Nie.
          - Tylko?
          - Narzeczona Waltera 
        Ashleya...
          - Co ty mówisz! I co, ładna? 
        Bo przez dziurkę...
          - Fiu. To mi gratka!
          Radosny okrzyk Dicka zagłuszył 
        słowa jego córki. Zaprowadzili 
        mnie do fotela i zasypali 
        deszczem gorączkowych pytań. 
        Oczywiście nie na wszystkie 
        mogłem odpowiedzieć, ale burza 
        została szczęśliwie zażegnana i 
        uraza o różę Ashleya poszła 
        szybko w niepamięć...
          Dick nie zapomniał o 
        wyciągnięciu odpowiednich 
        korzyści dla "New_york Morning 
        News".
          - Kropnie się na pierwszej 
        stronicy: "W dniu dzisiejszym 
        odwiedziła naszą redakcję 
        narzeczona Waltera Ashleya, 
        urocza Miss... Miss... jak się 
        ona nazywa? 
          - Nie mam pojęcia.
          - O fujaro!
          - Przecież trzymasz jej bilet 
        w dłoni - zauważyła trafnie 
        Dolly, obdarzona, jak każda 
        kobieta, silniej rozwiniętym 
        zmysłem spostrzegawczym. - To 
        jakaś Rosjanka...
          - Nie, to Serbka - zawyrokował 
        Dick z całą stanowczością.
          Na prostokątnej kartce 
        pergaminowego papieru widniały 
        takie słowa:
        
          Phone: Circle 54, 22
          Halina Horska
          336, Amsterdam Avenue
          New York City.
        
          Dick spróbował raz jeszcze 
        przeczytać niesłychanie trudne 
        do wymówienia imię, lecz 






        zrezygnował szybko. Zresztą co 
        innego pochłonęło już 
        doszczętnie jego "sprężysty" 
        umysł.
          - Trzeba jej posłać 
        najzdolniejszego reportera. 
        Fotografa zabierze ze sobą, 
        oczywiście...
          Wyobraziłem sobie nagle 
        pogrążoną w ciężkiej żałobie 
        dziewczynę w nierównej walce z 
        paczką reporterów, fotografów, 
        sprawozdawców, wdzierających się 
        w tajniki jej zbolałej duszy, 
        rozdrapujących świeże rany 
        sreca. I ja mam być powodem jej 
        tortur, ja, którego obdarzyła 
        takim zaufaniem!...
          - Stop, drogi teściu! - 
        rzekłem bardzo stanowczo. - 
        Musisz zrezygnować z tych 
        zamysłów, albo...
          - Albo? - powtórzył, 
        zaskoczony moim tonem.
          - Nie piszę noweli, którą już 
        mam w głowie.
          - Jaki to ma związek, jedno z 
        drugim?
          - Bardzo ścisły nawet - łgałem 
        - ale na razie zwolnij mnie od 
        wyjaśnień. Zamieszczając choćby 
        najdrobniejszą wzmiankę o 
        dzisiejszej wizycie, zepsułbyś 
        mi wszystko, a to byłaby szkoda 
        niepowetowana. Nowela będzie 
        pierwszej klasy, jeśli się nie 
        będziesz do tego wtrącał.
          - Hm, hm... Cóż ty tam 
        kombinujesz... Ale przy moim 
        szkielecie zostaniesz?
          Aby go udobruchać, 
        przytaknąłem...
          - Naturalnie. Twój pomysł był 
        świetny. Miłosna intryga, 
        rywale, walka w przestworzach, 
        upadek samolotu w morze, rekiny 
        itd.
          - I kobieta wampir - zapalał 
        się...
          - Niekoniecznie, Dicku - 
        odparłem, gdyż stanęła mi nagle 
        przed oczyma słodka twarzyczka 
        dziewczyny w żałobie.
          - Jak chcesz, mój drogi. Skoro 
        przyznajesz, że szkielet mego 






        pomysłu jest świetny, to muszę 
        ci pozostawić wolną rękę co do 
        reszty... Dolly! Córko 
        niewdzięczna, czy ci wiadomo, że 
        twój ojciec popełnił nowelę?... 
        Tak, ja... Ja byłem architektem, 
        on jest murarzem. Jeden nie może 
        się obejść bez drugiego, ale kto 
        z nich ważniejszy?
          Moja narzeczona wzruszyła 
        ramionami.
          - Cóż mnie to może obchodzić? 
        Zagadujecie mnie, a tam biedny 
        Bob czeka w aucie z rakietami i 
        niecierpliwi się pewno...
          - Bob? - zmarszczyłem brwi 
        mimowolnie. - Ten wymuskany 
        bałwan znowu się włóczy za 
        tobą?...
          - O, bardzo przepraszam. Bob 
        jest bardzo miłym chłopczykiem. 
        Prawie tak miłym, jak ty, 
        brzydki zazdrośniku...
          - Prawie.
          - No, niezupełnie, ale prawie.
          - Więc życzę wam wesołej 
        zabawy...
          - Dziękuję w imieniu swoim i 
        Boba - drażniła się ze mną. Potem 
        spytała. - Ale na kolację do nas 
        przyjdziesz?
          - A jak nie przyjdę?
          - To zaproszę Boba. On nie 
        byłby od tego...
          - Idźże już raz, utrapiona 
        trzpiotko - wtrącił Dick, nie na 
        żarty zaniepokojony 
        zmarszczkami, jakie sfałdowały 
        moje czoło. - Zabijesz chłopcu 
        klina w głowę i nie napisze mej 
        noweli.
          Dick słusznie przewidywał. 
        Myślał, że ten skończony idiota 
        Bob gra teraz w tenisa z moją 
        Dolly, nie dawała mi spokoju. 
        Przed kwadransem, kiedy 
        opuszczała gmach redakcji, 
        obserwowałem ich z wyżyn mego 
        okna. Widziałem, z jaką poufałą 
        uprzejmością pomagał ten dureń 
        mej narzeczonej w ubraniu 
        płaszcza, widziałem, jak się ku 
        niej nachylał. Osioł! Żeby 
        zapomnieć o tym, że prowadzącemu 
        auto nie wolno swobodnie 






        rozmawiać! Zwłaszcza, jeśli przy 
        kierownicy siedzi taki 
        roztrzepany osobnik, jak Dolly, 
        szczególnie na tak ruchliwej 
        ulicy!...
          Nie... Pisanie nie szło mi 
        łatwo. Z jednej strony uczucie 
        zazdrości, z drugiej wspomnienie 
        zasmuconej twarzyczki owej 
        Haliny, czy jak tam brzmiało to 
        cudaczne imię...
          Po raz dziesiąty zaczynałem 
        nieszczęsną nowelę, a kiedy 
        wreszcie skleiłem jako tako 
        pierwszą stronę, zadźwięczał 
        telefon...
          - Hallo, tu Dick... Mówię z 
        drukarni. Jest coś nowego?
          - Nie. Przynajmniej ja nie 
        wiem o niczym.
          - Jakby coś było, zadzwoń...
          - Dobrze.
          - A co ty robisz?
          - Robię nowelę - odparłem, 
        akcentując ironicznie ulubione 
        wyrażenie przyszłego teścia.
          - Well. Pamiętaj tylko, że 
        nasi czytelnicy chcą przede 
        wszystkim...
          - Wiem, wiem. Chcą wstrząsów, 
        dreszczy, emocji - dokończyłem i 
        rzuciwszy z wściekłością 
        słuchawkę na widełki, przedarłem 
        zapisaną stronicę...
        
          IX
        
          W dwa dni później otrzymałem 
        list od Edgara Scotta. Profesor 
        nie lubił widocznie rozpisywać 
        się obszernie, gdyż treść listu 
        była bardzo lakoniczna:
        
          "Jeśli Pana może zainteresować 
        rewelacyjny wynik badania śladów 
        na śmigle "Victorii", proszę 
        wpaść któregoś wieczoru na 134, 
        W. - 56 Street, piętro 6, gdzie 
        Pańskie przybycie sprawi dużą 
        przyjemność.
           oddanemu E. Scottowi."
        
          - Oczywiście, że mnie to 
        bardzo interesuje - stwierdziłem 
        i natychmiast zapisałem sobie w 






        notesie nowojorski adres 
        profesora, dodając uwagę: 
        "Ważne! Ewentualny materiał do 
        noweli".
          Skoro już wspomniałem o 
        noweli, to wypada zanotować, że 
        idzie mi ta robota, jak z 
        kamienia. Temat mnie porwał, 
        wziął mnie z miejsca, ale też od 
        lat nie miałem tak ciężkiej ręki 
        do pisania, jak tym razem. Nic 
        innego, tylko pech, bo przecież 
        "szkielet" gotów i chodzi 
        jedynie o "murarską robotę", 
        mówiąc wciąż stylem Dicka.
          Zastanawiałem się kilkakrotnie 
        nad przyczynami chwilowej 
        niedyspozycji pisarskiej. 
        Zwalałem winę na Dicka, na Dolly, 
        Boba, ale równocześnie 
        uświadamiałem sobie w duszy, że 
        jestem nieszczery. Rzeczywistym 
        powodem chwilowego braku 
        natchnienia była niezrównana 
        para smutnych oczu, których 
        wspomnienie prześladowało mnie 
        od świtu do nocy i budziło 
        mieprzepartą chęć ujrzenia ich 
        znowu...
          Tęsknota? Mało prawdopodobne, 
        lecz możliwe... Nie!... Wcale 
        nie tęsknota. Gdyby te oczy 
        należały do jakiejś Miss 
        Wolfson, jakiejś Mrs. Smith, czy 
        innej Hopkins, byłbym o nich 
        dawno zapomniał. Ponieważ jednak 
        właścicielka ich była narzeczoną 
        tragicznie zmarłego lotnika, 
        ponieważ należałem do owej 
        nielicznej garstki, która 
        pierwsza dowiedziała się o 
        katastrofie "Victorii" i 
        przeżyła niezapomniane chwile 
        nerwowego podniecenia, ponieważ 
        wreszcie ten wypadek miał być 
        "szkieletem" nieszczęsnej 
        noweli, przeto oczy pięknej 
        cudzoziemki utknęły mi tak mocno 
        w pamięci... Tak, to tylko, a 
        nie jakaś tęsknota. Bo i 
        skąd?...
          Tego dnia postanowiłem zjeść 
        obiad w mieście i zignorować w 
        ten sposób zaproszenie Dolly. 
        Będzie to odwetem za jej 






        wczorajsze kokietowanie Boba. 
        Ah, ten zmanierowany bawidamek 
        działa mi na nerwy! Czuję, że 
        się kiedyś zapomnę i wybiję mu 
        jednym ciosem szczękę z 
        zawiasów. Choć może nie dojdzie 
        do tego. Jeszcze tylko dwanaście 
        dni brakuje do wyznaczonego 
        terminu naszego ślubu, a skoro 
        zostanę mężem Dolly, mój dom 
        będzie zamknięty na zawsze dla 
        Boba i jemu podobnych trutniów.
          Posławszy redakcyjnego chłopca 
        do mieszkania Campbellów z 
        krótkim usprawiedliwieniem się, 
        że nie przyjdę, zjadłem kolację 
        w restauracji. Zasiedziałem się 
        tam trochę tak, że dochodziło 
        trzy na dziewiątą, kiedy 
        opuściłem gwarny, roztańczony 
        lokal...
          Co dalej? Dokąd pójść? Gdzie i 
        jak spędzić wieczór?...
          Przede wszystkim należało 
        stwierdzić, czy nie ma czegoś do 
        załatwienia. "Business first", 
        jak powiada Dick Campbell.
          Owszem, jest.
          Notes, nieoceniony towarzysz 
        pracy, a także rozrywek, 
        przypomniał mi list Edgara 
        Scotta. "Ważne! Ewentualny 
        materiał do noweli"... głosił 
        dopisek.
          - Jadę natychmiast do niego - 
        zdecydowałem się, uważając, że 
        pogawędka z moim angielskim 
        przyjacielem na temat tak 
        aktualny będzie najlepszym 
        wypełnieniem bezprogramowego, 
        jak dotychczas, wieczoru.
          Dla pośpiechu nie wziąłem 
        taksówki, która musi odczekać 
        swoje na każdym ruchliwszym 
        skrzyżowaniu ulic, lecz wsiadłem 
        do pośpiesznego pociągu 
        podziemnej kolejki. Dziesięć 
        minut później "wylądowałem" w 
        Subway Express Station, w tym 
        miejscu, gdzie Seventh Avenue 
        przecina zachodnią 57 ulicę. 
        Zrobić osiemdziesiąt metrów z 
        powrotem do W - 56 Street, minąć 
        kilkanaście kamiennic kwartału 
        do numeru 134 oraz wjechać windą 






        na szóste piętro było dziełem 
        dalszych dziesięciu minut, gdyż 
        chodzę bardzo szybko...
          Energicznie zadzwoniłem do 
        mieszkania Mr. Jamesa Stanleya, 
        który jak się dowiedziałem z 
        biletu, był także zoologiem, a 
        jak miałem się prawo domyślać, 
        gospodarzem zaproszonego do 
        Nowego Jorku angielskiego 
        uczonego.
          Niestety spotkał mnie zawód. 
        Jakaś podstarzała jejmość 
        wyrecytowała jednym tchem, że 
        obaj przyrodnicy udali się przed 
        godziną na posiedzenie kółka 
        ornitologów, że nieprędko 
        zapewne powrócą, po czym 
        zatrzasnęła mi drzwi przed 
        nosem.
          Powróciwszy na Saventh Ave, 
        zacząłem rozmyślać, co począć. O 
        powzięcie decyzji nie było 
        trudno. Znajdowałem się przecież 
        w dzielnicy lokali rozrywkowych. 
        Po wszystkich dachach skakały 
        barwne litery, migotały tytuły 
        filmów, sztuk teatralnych, 
        rewii, wabiły olbrzymie afisze, 
        zalane potokami światła. 
        Bezgłośna świetlna reklama 
        ryczała krzykiem dziesiątków 
        tysięcy lamp i lampeczek, 
        jazz_bandem szalejących kolorów, 
        fantastyczną ekwilibrystyką 
        barwnych napisów, skaczących 
        poprzez karkołomne przepaści z 
        okapu jednego drapacza chmur na 
        drugi.
          Ale nie dałem się skusić ani 
        baletowi półnagich girls 
        hawajskich, ani wężowym 
        kształtom uwodzicielsko pięknej 
        Kreolki, której całą toaletę 
        podczas tańca stanowił czarny 
        kotek, ani pastelowej twarzyczce 
        najnowszej gwiazdy filmowej, 
        będącej żywym portretem cudnej 
        Corinne Griffith.
          Gdzieś z labiryntów mówzgu 
        wypełzło wspomnienie, że przy 
        Amsterdam Avenue miszka 
        właścicielka smutnych oczu; 
        gdzieś w głębinach serca 
        narodziła się tęskna żądza 






        spojrzenia znowu w te oczy...
          Hm... Amsterdam Ave, czyli 
        10_th Avenue, była rzeczywiście 
        bardzo blisko. Zaledwie trzy 
        przecznice, to znaczy 540 
        metrów. Ale sęk w tym, jaki 
        numer. Poczciwy notes 
        przypomniał, że 336. Do licha! 
        To naprawdę gdzieś blisko, tuż 
        obok Brodwayu. Idąc przez 
        Brodway, co przecina skośnie 
        niemal wszystkie ulice, pójdę po 
        przekątnej czworoboku i za 
        dziesięć minut stanę przed 
        kamienicą, w której mieszka 
        ona...
          Ona!...
          Dlaczego użyłem tego 
        wyrażenia, używanego tylko w 
        ściśle określonych wypadkach? 
        Całą drogę rozmyślałem nad tym, 
        lecz nie znalazłem szczerej 
        odpowiedzi. Za to czas mi się 
        nie dłużył, nie przeklinałem 
        tłumów, zalegających Broadway i 
        tamujących przejście. Nie 
        wiedzić jak, ani kiedy, stanąłem 
        przed numerem 336.
          Serce biło mi młotem, kiedy na 
        drzwiach siedemnastego 
        mieszkania przeczytałem na 
        mosiężnej tabliczce to samo 
        trudne do wymówienia imię i 
        nazwisko, co było wydrukowane na 
        eleganckiej karcie wizytowej.
          Stałem na klatce schodowej 
        dłuższą chwilę, wahając się, czy 
        wejść, czy zawrócić. "Nie 
        wypada"!... twierdził 
        Bronson_gentleman. "Śmiało!" 
        zachęcał Bronson_dziennikarz... 
        "Choć spojrzeć w jej oczy i 
        odejść", wzdychał ten trzeci, co 
        siedział w mej skórze. Drżącą 
        ręką nacisnąłem przycisk. 
        Usłyszałem nieśmiałe dygotanie 
        dzwonka elektrycznego, oh, jakże 
        różne od energicznego terkotu, 
        którym przed kwadransem 
        obwieszczałem swą wizytę u 
        Edgara Scotta...
          Nic... Cisza... Nie było 
        nikogo lub odwiedziny były 
        rzadkim zjawiskiem w tym 
        mieszkaniu...






          - Wobec tego odchodzę - 
        mruknąłem z całą obłudą i 
        ponownie nacisnąłem guziczek.
          Pochwyciłem odgłos ciężkiego 
        człapania za drzwiami i 
        zastygłem w oczekiwaniu. No, to 
        chyba nie ona...
          Z chrzęstem łańcuszka drzwi 
        cofnęły się do wnętrza na 
        szerokość dłoni. W szparze 
        ujrzałem szeroką, czarną gębę 
        Murzynki...
          - Czego? - spytała 
        opryskliwie.
          - Czy pani... czy panna... ta, 
        no, jest w domu? - wybełkotałem, 
        przeklinając w duchu słowiańskie 
        nazwiska.
          - A panu co do tego? Pewnie z 
        jakiej redakcji?
          - Właśnie. Z "Morning News"... 
        Chciałbym zapy...
          - Oho, nic z tego! Już dziś 
        jednego reportera wyrzuciłam. 
        Zwiedziały się szelmy, że moja 
        pani była narzeczoną biednego 
        Mr. Ashleya i teraz...
          Na wspomnienie lotnika 
        poczciwa starucha pociągnęła 
        nosem melancholijnie i urwała w 
        pół zdania. Wykorzystałem 
        skwapliwie tę okoliczność:
          - Ależ ja nie przychodzę 
        bynajmniej po wywiad - zacząłem 
        z wielkim rozpędem, lecz 
        przerwała mi znowu:
          - Tak samo tamten gadał... 
        Nie, mój panie! Starej Annie pan 
        oczu nie zamydli...
          Szpara w drzwiach zwęziła się 
        o połowę. Już straciłem wszelką 
        nadzieję, kiedy za plecami 
        niegościnnej służącej zabrzmiał 
        głosik najbardziej melodyjny w 
        świecie.
          - Co tam, Anno?
          - Ano, znowu jakiś 
        reporterzyna...
          Głos mi zamarł w krtani. Nie 
        byłem w stanie wyrzec słowa, by 
        wyjaśnić nieporozumienie, tylko 
        zachwyconymi spojrzeniami 
        pożerałem wdzięczną sylwetkę 
        dziewczyny. Na szczęście 
        podeszła trochę bliżej i poznała 






        mnie od razu.
          - Ah, to pan!... Anno, jak 
        możesz!... - rzekła z 
        wyrzutem...
          Łagodnym ruchem odsunęła 
        gderliwą Murzynkę i zdjęła 
        główkę łańcuszka z oczka...
          Podała mi dłoń tym swoim 
        niezrównanym sposobem, głęboko i 
        szczerze. Bąknąłem jakieś słowa 
        usprawiedliwienia, nie myśląc o 
        niczym więcej, jak o intonacji 
        jej okrzyku... - Ah, to pan! - 
        powiedziała, lecz w tych trzech 
        krótkich słowach było tyle 
        dziecinnej uciechy, tyle 
        szczerej radości, że uczułem się 
        ogromnie wzruszony...
          - Ma pan wolny wieczór? - 
        spytała, wprowadzając mnie do 
        stylowego saloniku.
          - Zupełnie wolny.
          - To doskonale... Będziemy 
        gawędzić, dopóki panu się nie 
        znudzi.
        
          X
        
          Gawędziliśmy prawie do 
        dwunastej...
          Kiedy ten czas przeleciał, nie 
        mam pojęcia. Stosownie do 
        życzenia uroczej gospodyni 
        opowiadałem z najdrobniejszymi 
        szczegółami o mej ostatniej 
        podróży z Europy, odczytałem z 
        notesu wszystkie telegramy 
        "Victorii", w końcu, również na 
        życzenie, wyraziłem mój pogląd 
        na powody katastrofy (przyjmując 
        oczywiście defekt motoru, a nie 
        wspominając ani słowem o 
        idiotycznej teorii Mr. 
        Grouse'a). I tak się jakoś 
        gadało, gadało do północy.
          Słuchała uważnie, niekiedy 
        podnosiła chusteczkę ku oczom, 
        niekiedy popłakiwała z cicha, a 
        czasem rzucała jakieś słowo, 
        świadczące, że na lotnictwie 
        rozumie się dziesięć razy lepiej 
        ode mnie. Ale kiedy zacząłem 
        mówić o prawdopodobnej 
        przyczynie nieszczęścia, 
        potrząsnęła główką przecząco.






          - To wykluczone - rzekła 
        półgłosem i jakby do siebie. - 
        Silniki "Victorii" były przed 
        podróżą wielokrotnie 
        wypróbowane. Żaden z nich nigdy 
        nie zawiódł...
          Potem uczepiła się znowu 
        przedostatniej depeszy lotników: 
        - Ashley prowadzi, Petit chrapie 
        - powtórzyła dwukrotnie, jak 
        wówczas, w redakcji "New_York 
        Morning News". Było jakieś 
        niedomówienie w jej słowach, ale 
        jakie, nie śmiałem dopytywać. 
        Zamiast mozolić się nad 
        rozwiązaniem tej zagadki, 
        wolałem patrzeć na jej piękną 
        główkę, znacznie jeszcze 
        piękniejszą w aureoli 
        popielatych włosów, niż kiedy 
        była wciśnięta w mały, żałobny 
        kapelusz...
          O dwunastej wyszedłem od niej. 
        Na schodach pokłócili się na 
        dobre trzej panowie. Ralph 
        Bronson_dziennikarz był zdania, 
        że wywiad się nie udał i warto 
        to, czy owo, wykorzystać przy 
        pisaniu noweli. Ralph 
        Bronson_gentleman nie taił swego 
        oburzenia: - Bydlę! - wołał 
        zgorszony. - Z pierwszą wizytą 
        zasiedzi się do północy i 
        jeszcze chce dla swej 
        idiotycznej noweli wyzyskać to, 
        co z ust pogrążonej w ciężkiej 
        żałobie dziewczyny usłyszał... - 
        Ralph Bronson_ten trzeci, szedł 
        jak we śnie, nie patrząc pod 
        nogi. - Ona jest czarująca! - 
        szeptał w zachwycie. - Halina! 
        Nauczyła mnie wymawiać to 
        słodkie imię. I powiedziała, że 
        mam przyjść kiedyś znowu, jeśli 
        zechcę. "Całe dnie i noce mogę 
        słuchać opowiadania o 
        nieszczęsnej podróży mego 
        biednego Waltera". Biedactwo! 
        Ciekawe, czy Dolly kocha mnie 
        równie mocno, jak Halina 
        Waltera. Wątpię. Bardzo wątpię! 
        - Gentleman żachnął się w tym 
        miejscu, nadmienił mimochodem, 
        że tylko skończona kanalia może 
        się tak wyrażać o swej przyszłej 






        żonie, i zamilkł. Za to 
        dziennikarz objął komendę i 
        sprawił, że prosto z Amsterdam 
        Ave pojechałem do redakcji pisać 
        nowelę...
          Pisałem ją jednym tchem do 
        siódmej rano i skończyłem. Szło 
        mi bajecznie łatwo...
          Dla zrozumienia kolizji, jaka 
        później wynikła, muszę tu podać 
        krótkie streszczenie tego 
        utworu. A więc...
          "Znakomity awiator John Moore 
        przygotowuje się do wielkiego 
        lotu dokoła globu. Zamierza 
        pobić wszelkie dotychczasowe 
        rekordy. W podróży ma mu 
        towarzyszyć jego przyjaciel i 
        towarzysz poprzednich triumfów, 
        Hiszpan Fernandez de Costa oraz 
        mechanik Wolff, Niemiec.
          Moore żegna wieczorem 
        kochankę, potem idzie po 
        błogosławieństwo do swych 
        rodziców, nie przypuszczając, że 
        jego druh spędza tę noc w 
        mieszkaniu niewiernej Alicji. 
        Rano, na lotnisku, spostrzega 
        jej bladość, podkrążone oczęta, 
        ślady bezsenności, lecz sądzi, 
        że spowodowała to obawa o jego 
        życie i wzruszony tuli swą 
        przyszłą żonę w objęciach. Nie 
        widzi jej zmieszania, nie 
        dostrzega ironicznego uśmiechu 
        de Costy...
          Odlot. Pierwszy etap 
        Kalifornia, drugi Hawaje, trzeci 
        Filipiny itd. Wszystko dobrze. 
        Ocean Spokojny przebyty. Potem 
        Indochiny, Indie, Persja, Mała 
        Azja, Bałkany, Czechosłowacja, 
        Anglia. Osiem dziewiątych drogi 
        zrobione, a może więcej. 
        Entuzjazm wszędzie szalony. 
        Jeśli te głupie 4000 kilometrów 
        pójdą tak samo gładko, to 
        nieboszczyk Verne przewróci się 
        w grobie. Zamiast jego 
        "fantastycznych" 
        osiemdziesięciu dni, 
        podróż dokoła świata będzie 
        uskuteczniona w niespełna dwa 
        tygodnie. Triumf techniki, 
        rekord szybkości, rekord 






        wytrzymałości nerwów ludzkich i 
        wieczna sława...
          Ale ten ostatni etap, to nie 
        żarty. Złowrogi Atlantyk był i 
        jest cmentarzem setek podobnych 
        bohaterów. John Moore bada więc 
        swą maszynę dokładnie, a 
        pedantyczny Wolff ogląda każdą 
        śrubę...
          De Costa jest zdenerwowany, z 
        trudem panuje nad sobą. Za 
        półtorej doby staną w Nowym 
        Jorku. Lwia część honorów i 
        zysków przypadnie w udziale 
        Johnowi, kierownikowi wyprawy, 
        znienawidzonemu rywalowi. 
        Niewierna, lecz praktyczna 
        Alice, która nie wahała się 
        poświęcić jednej nocy urodziwemu 
        Hiszpanowi, nie zawaha się 
        także, komu oddać swą rękę. 
        Wybierze niewątpliwie sławnego, 
        bogatego Moore'a. Dała to 
        Fernandezowi niedwuznacznie do 
        zrozumienia, kiedy nad ranem 
        opuszczał jej mieszkanie, kiedy 
        ją błagał o kilka słów nadziei. 
        - On miał zostać moim mężem i 
        będzie nim! - rzekła stanowczo. 
        - Dzisiejsza noc nie powtórzy 
        się więcej. Jeśli jesteś 
        gentlemanem, zapomnisz o niej, 
        nie będziesz mnie więcej 
        prześladował swymi oświadczynami.
          Ale czy można zapomnieć? Czy 
        można wydrzeć sercu wspomnienie 
        takiej nocy, nocy szału, 
        upojenia?...
          Samolot wystartował z lotniska 
        pod Londynem, żegnany okrzykami 
        setek tysięcy widzów. De Costa 
        prowadził pierwszy. Po siedmiu 
        godzinach zluzował go Amerykanin.
          Fernandez siedzi za nim i 
        patrzy na tę znienawidzoną 
        głowę. W czerepie czaszki kłębią 
        się myśli złe, mściwe, 
        zbrodnicze...: "Albo moją będzie 
        Alice, albo niczyją. Raczej obaj 
        zginiemy!"...
          Noc jasna. W blasku księżyca 
        widać przewalające się zwały 
        wody. Wiatr północny zaczyna dąć 
        koło dwunastej. Nadciągające 
        obłoki zakrywają księżyc. Z 






        nastaniem ciemności duchy zła 
        odzyskują swą potężną moc. Dusza 
        mściwego Hiszpana ulega im 
        szybko.
          O trzeciej nad ranem Fernandez 
        obejrzał się w stronę Niemca. 
        Wolff śpi, aż miło. Moore wzbija 
        się właśnie ponad chmury. Jest 
        zmęczony, chce trochę odpocząć. 
        W tej chwili słyszy głos 
        przyjaciela: - Alice nie może 
        być twoją. Ona mnie kocha. Nie 
        przeszkadzaj naszemu szczęściu, 
        bo zginiesz!
          Słowa rzucane w rożek 
        akustyczny, chroboczą wyraźnie w 
        słuchawkach kominiarki. Moore 
        słyszy wszystko i nagle rodzi 
        się w jego mózgu przeraźliwa 
        myśl, że tamten zwariował. To 
        przecież możliwe. Dwanaście dni 
        ustawicznego napięcia nerwów, 
        bezsenności, gigantycznych 
        zapasów z wrogimi żywiołami. To 
        nawet prawdopodobne.
          Próbuje więc uspokoić 
        szaleńca, lecz nagle czuje na 
        skroni coś zimnego. Lufa 
        rewolweru. Znów słyszy głos, 
        drgający od wewnętrznego 
        wzburzenia, głos dyszący zemstą: 
        - Ona należała do mnie. W tę noc 
        przed odlotem z Nowego Jorku. 
        Pamiętasz? Na lotnisku 
        zauważyłeś jej bladość, 
        zmęczenie...
          Moore nie wierzy, natomiast 
        nie wątpi już ani trochę, że 
        poczciwy Fernandez oszalał... To 
        co gada, to wytwór chorego 
        umysłu. Alice miałaby...? Nie! 
        Kłamstwo!... Fałsz!...
          Położenie straszne. Ani 
        lądować, ani sygnałem obudzić 
        Wolffa, gdyż lufa naciska skroń 
        coraz mocniej, a w uszach brzmią 
        słowa pogróżki szaleńca: - Jeden 
        ruch, a zginiesz. Palec mam na 
        spuście. - Oh, nie uląkłby się 
        tej groźby, gdyby nie 
        świadomość, że wypuszczenie 
        drążka sterowego z rąk w takiej 
        chwili, to śmierć dla 
        wszystkich. Aparat nie wydobył 
        się jeszcze z kłębowiska 






        przeklętych obłoków... 
          De Costa zaczyna się śmiać 
        strasznie, piekielnie. - Nie 
        wierzysz? A jeśli powiem, że 
        Alice ma rozkoszny pieprzyk na 
        lewym biodrze, to ci 
        wystarczy?...
          Moore krzyknął przeraźliwie. 
        Mimowolnie szarpnął sterem. 
        Samolot stanął dęba, pochylił 
        się na prawe skrzydło i padł w 
        płaski korkociąg...
          Wolff widzi broń w ręku De 
        Costy. Wyrywa ją. Rewolwer 
        wystrzela. Kula trafia w ramię 
        Johna. Jeszcze można maszynę 
        wyprowadzić z korkociągu. 
        Jeszcze można, lecz Moore nie 
        chce. Po co? Skoro Alice... W 
        sercu chłód, pustka, w myślach 
        chaos, apatia. Lepiej zginąć...
          Samolot opada, jak kamień. De 
        Costa widzi przed oczyma duszy 
        wzbudzoną toń oceanu. Ogarnia go 
        lęk, przerażenie. Przed chwilą 
        pragnął śmierci, teraz boi się 
        jej panicznie...
          - John! To nie prawda! - 
        ryczy. - Orczyki, drążek, gaz, 
        na Boga!... Wolff, ratuj! 
          Za późno. Moore nie kiwnął 
        palcem, nie dotknął nawet drążka 
        sterowego.
          - W godzinie śmierci 
        przeklinam cię, Alice! - 
        wyszeptał, nie przypuszczając, 
        że ostatnia myśl rywala była 
        taka sama.
          Trzytonowy ciężar, spadający z 
        wysokości tysięcy metrów, zakrył 
        się w wodę głęboko, wyrzeźbił 
        potężny lej, lecz ruchliwe fale 
        wypełniły go szybko. Nikt się 
        nie dowie, gdzie leży grób 
        trzech dzielnych lotników, nikt 
        się nigdy nie dowie, jaka była 
        przyczyna ich śmierci, chyba że 
        wspólne przekleństwo przyśni się 
        niewiernej Alice..."
          Tak brzmiała w nieudolnym  
        streszczeniu moja nowela. Muszę 
        ją jeszcze wycyzelować, 
        wygładzić, przepisać, ale 90% 
        "roboty murarskiej" gotowe. Dick 
        powinien skakać z radości. Są 






        trzy trupy i kobieta, charakter 
        może nie całkiem czarny, jak 
        heban, ale mocno czarniawy. Hip, 
        hip, hurra!...
          Schowałem skrypt do swego 
        biurka, a w gabinecie Dicka 
        napisałem na bloczku:
        
          "Nowelka gotowa. Pisałem całą 
        noc, jestem straszliwie zmęczony 
        i idę spać. Zobaczymy się 
        wieczorem.
          Ralph."
        
          Przybywszy do domu, poleciłem, 
        by mnie nie budzono, choćby 
        redakcja bombardowała 
        najbardziej alarmującymi 
        telefonami.
          - Panu Campbellowi proszę 
        oświadczyć, że koło szóstej 
        wieczorem zobaczę się z nimi w 
        redakcji.
          Z tymi słowy udałem się do 
        sypialni...
        
          XI
        
          Ale nie zobaczyliśmy się z 
        Dickiem tego wieczoru. Przede 
        wszystkim dlatego, że zasnąwszy 
        dopiero w południe, spałem snem 
        sprawiedliwego do ósmej 
        wieczór, a po wtóre dlatego, że 
        Ralph Bronson, ten trzeci, nie 
        zważając na perswazje 
        Ralpha_gentlemana, posłuchał 
        rady Ralpha_redaktora i po 
        obiedzie poszedł wprost na 
        Amsterdam Avenue 336.
          Halina zdziwiła się trochę 
        (tak twierdził Ralph_gentleman), 
        lecz zaprowadziła mnie znowu na 
        "naszą" kanapkę, przyrządziła 
        własnoręcznie na maszynce 
        doskonałą kawę i usiadła 
        pomiędzy mną a wielką, stojącą 
        lampą, ocienioną ręcznie 
        malowanym abażurem, dzięki czemu 
        miałem tuż przed sobą jej 
        szlachetny profil.
          Drżałem trochę na myśl o 
        dzisiejszej pogawędce, gdyż z 
        mej strony temat został wczoraj 
        wyczerpany doszczętnie, lecz na 






        szczęście Halina osądziła, że 
        teraz na nią przyszła kolej 
        opowiadać...
          Więc opowiadała mi o sowim 
        Walterze, począwszy od chwili, 
        kiedy rok temu poznała go w 
        czasie jakiejś sportowej 
        imprezy, aż do dnia, gdy z 
        lotniska pod Nowym Jorkiem 
        wystartował, rozpoczynając 
        wielki lot Ameryka_francja i z 
        powrotem.
          Dowiedziałem się z jej ust, że 
        Walter Ashley był najlepszym, 
        najodważniejszym, 
        najszlachetniejszym człowiekiem 
        na świecie. Próbką jego zalet 
        miało być choćby to, że zapisał 
        jej cały swój majątek, a 
        równocześnie odroczył termin 
        ślubu do chwili szczęśliwego 
        powrotu. - Bo pannie łatwiej 
        wyjść za mąż, niż wdowie - mówił 
        - a gdybym zginął...
          - Miał biedak widać złe 
        przeczucia, lecz poza tym jednym 
        razem nigdy o tym ze mną nie 
        mówił. Nie chciał mnie niepokoić 
        - ciągnęła, podnosząc co chwilę 
        chusteczkę ku wilgotnym oczom. 
        Po chwili dodała: - Postanowiłam 
        oczywiście z darowizny 
        zrezygnować. Jego siostrze 
        przydadzą się te pieniądze.
          - Trzeba przede wszystkim 
        pamiętać o sobie - wtrąciłem 
        nieśmiało, przepraszając, że 
        mieszam się do nie swoich spraw.
          - Nie ma za co - odparła. - 
        Ale rzeczywiście mogę się obejść 
        bez tej darowizny. Po ojcu 
        odziedziczyłam dość znaczny 
        majątek, który przynosi, jak na 
        tryb życia, który prowadzę, 
        najzupełniej wystarczającą 
        rentę.
          - Więc ojciec pani nie żyje? - 
        zagadnąłem, pragnąc się 
        dowiedzieć czegoś bliższego o 
        pięknej Polce.
          - Ani ojciec, ani matka - 
        odrzekła z ciężkim 
        westchnieniem. - Jestem sierotą 
        i ledwie skończę nosić żałobę, 
        spotyka mnie nowy bolesny 






        cios... Dwa lata temu straciłam 
        matkę. Ojciec przeżył ją 
        zaledwie o dziesięć miesięcy... 
        Teraz znów Walter.
          Pochyliła główkę, jedną dłonią 
        przycisnęła chusteczkę do oczu 
        i cicho łkała...
          Ogarnęło mnie ogromne 
        współczucie. W ciągu niespełna 
        jednego roku straciła obojga 
        rodziców. Potem los, jakby jej 
        chciał wynagrodzić tę krzywdę, 
        pozwolił jej poznać Waltera. 
        Sądząc z opowiadania, był dla 
        niej wszystkim. Pokochała go 
        pierwszą miłością, szła ku 
        zasłużonemu szczęściu, była już 
        tak blisko, tak bardzo blisko. 
        Jeden dzień dzielił ją od 
        zobaczenia powracającego 
        lotnika, pięć dni od 
        wyznaczonego terminu ślubu... I 
        znowu zawód, znów straszny 
        cios...
          Biedactwo!
          W półcieniu, na tle 
        szafirowego obicia kanapki 
        zamajaczyła mi biała plama jej 
        wąskiej dłoni. Bez zastanowienia 
        się ująłem te chłodne palce i 
        podniosłem je do ust.
          - Biedna sierota... Biedna 
        sierota - szeptałem wzruszony do 
        głębi i raz po raz całowałem jej 
        dłoń drżącymi ustami.
          Nie uwolniła ręki z uścisku 
        mych palców, nie odjęła 
        chusteczki od oczu. Popłakiwała 
        w dalszym ciągu, ale coraz 
        słabiej, coraz ciszej, jakby 
        moje współczucie przyniosło ulgę 
        jej bólowi.
          Przyszło mi nagle na myśl, że 
        forma, w jakiej się objawiło 
        moje współczucie, może jej się 
        wydać niestosowną. Złożyłem więc 
        dłoń Haliny na dawnym miejscu, 
        pogłaskałem ją leciutko i 
        podniosłem się z kanapy.
          - Pan odchodzi? - spytała.
          - Wolałbym zostać - odparłem 
        szczerze - lecz mam wrażenie, że 
        samotność będzie dziś najlepszym 
        lekarzem dla pani duszy, Miss 
        Halino.






          - Pan jest tak samo delikatny, 
        jak... jak Walter - powiedziała 
        bardzo cicho.
          Żegnając się, zapytałem 
        nieśmiało, czy wolno mi przyjść 
        znowu za... kilka dni...
          - Choćby jutro - brzmiała 
        odpowiedź, która sprawiła mi 
        niewysłowioną radość.
          Przyszedłem oczywiście 
        nazajutrz o tej samej porze.
          Gawędziliśmy, jak wczoraj, jak 
        przedwczoraj, ale kiedy 
        Ralph_gentleman słucha w 
        skupieniu opowiadania Haliny, 
        Ralph_redaktor zauważył 
        cierpko,że wywiad nie posuwa się 
        naprzód w pożądanym tempie, że 
        warto by dowiedzieć się czegoś 
        więcej, a Ralph_ten trzeci 
        zniecierpliwił się trochę, 
        słuchając litanii samych 
        superlatywów, odnoszących się do 
        innego mężczyzny, choć tym 
        mężczyzną był Walter Ashley, 
        człowiek już nieżyjący. Po 
        krótkiej naradzie i głosowaniu, 
        w którym votum separatum 
        gentlemana zostało zignorowane, 
        padło pytanie:
          - A Martini? Znała go pani? Co 
        to był za człowiek?
          - Martini?
          Chmurka niezadowolenia 
        przemknęła po gładkim, rozumnym 
        czole dziewczyny i skryła się w 
        cieniu puszystych włosów...
          - Martini? - powtórzyła z 
        jakimś niesamowitym błyskiem, 
        który raził dziwnie w tych 
        smutnych, tęsknych i dobrych 
        oczach.
          - Znała go pani? - powiedział 
        redaktor na własną 
        odpowiedzialność.
          - Tak... Owszem... Walter nas 
        zapoznał, ale rozmawiałam z nim 
        ledwie trzy lub cztery razy.
          - Podobno byli parą 
        najlepszych przyjaciół...
          - Byli - westchnęła i drgnęła 
        nagle. - Odbyli razem wiele 
        lotów... - dodała pośpiesznie.
          - Do Australii - 
        podpowiadałem.






          - Do Australii, do Japonii, do 
        Brazylii... Tak... To prawda. 
        Uważano ich ogólnie za parę 
        dobrych przyjaciół.
          Ralph_redaktor aż podskoczył 
        na kanapie:
          - A zatem nie byli nimi w 
        rzeczywistości?! - dopytywał się 
        ku zgorszeniu tamtych dwóch 
        Ralphów.
          - Czy woda może być druhem 
        ognia lub dzień nocy? Nie! Nie 
        może być... Więc... - urwała.
          - Więc - podjąłem - Martini 
        był człowiekiem złym.
          - O, bardzo złym, ale nie 
        mówmy już na ten temat, 
        proszę...
          Zamknęła mi usta. 
        Ralph_gentleman pokazał 
        zawiedzionemu redaktorowi na 
        palcach symboliczną figę.
          Dalsza rozmowa nie kleiła się 
        tego wieczora. Przyszło mi na 
        myśl, że moje codzienne 
        odwiedziny mogły się Halinie 
        wydać co najmniej czymś dziwnym, 
        jeśli nie niestosownym. 
        Postanowiłem więc, acz z bólem 
        serca, zrobić kilkudniową 
        przerwę.
          Przy pożegnaniu przyszedł mi 
        do głowy nowy pomysł.
          - Kiedyś wpadnę po panią przed 
        południem, zrobimy małą 
        przejażdżkę automobilową. Nic 
        tak nie rozprasza przygnębienia, 
        jak widok ludzi, ruchu 
        ulicznego, ogrodów, pól, lasów, 
        morza - wyliczałem szybko...
          - O, to szybko pan zmienia 
        zdanie - zauważyła z bladym 
        uśmiechem.
          - Jak to? Czy kiedykolwiek 
        twierdziłem...
          - Ależ wczoraj, wczoraj 
        zaledwie. Już pan nie pamięta, 
        Mr. Bronson? Powiedział pan, że 
        najlepszym lekarzem dla zbolałej 
        duszy jest samotność.
          - No, w konkretnym przypadku - 
        próbowałem wybrnąć...
          - Przyjmuję jednakże pańską 
        propozycję. Wypróbowałam wczoraj 
        pierwszą receptę, mogę pojutrze 






        spróbować nowego lekarstwa...
          - Pojutrze!... Tak powiedziała 
        wyraźnie. Stawię się oczywiście 
        jak najpunktualniej. Jutro 
        będzie dzień roboczy, szary 
        powszedni dzień, ale pojutrze 
        święto, gdyż moim lincolnem 
        wyjadę na dwugodzinną 
        przejażdżkę... Z Haliną! 
        Pilnując kierownicy, będą rzucał 
        krótkie spojrzenia w bok, będę 
        patrzył na cudny rysunek jej 
        profilu. Ona będzie siedziała na 
        przodzie wozu, obok mnie. Ona! 
        Ona! Ona! Przypomniała mi się 
        jakaś szalona piosenka, którą 
        przerobiłem na poczekaniu i, 
        skacząc po kilka schodów na raz, 
        zanuciłem.
          - "The day after tomorrow is 
        the holiday!"
          W bramie zderzyłem się ze 
        starą Anną, która już od 
        pierwszej wizyty zaczęła się do 
        mnie odnosić z całą 
        życzliwością.
          Nie wiedzieć dlaczego, 
        strzelił mi do głowy dziki 
        pomysł, że muszę koniecznie 
        zatańczyć choćby jedno pas z tym 
        antykiem. Wcisnąłem jej w dłoń 
        dwie dwudolarówki, okręciłem 
        babę dokoła i, wrzasnąwszy 
        triumfalnie swój hymn bojowy:  
        - "The day after tomorrow..." - 
        wypadłem na ulicę. W przelotnym 
        spojrzeniu udało mi się 
        dostrzec, jak nabożna Murzynka 
        przeżegnała się wielkim krzyżem 
        i, zapominając o windzie, 
        popędziła schodami w górę z 
        zawrotną prędkością...
          Tak. Taniec w bramie był 
        kiepskim pomysłem. W tym 
        względzie Ralph_gentleman i 
        Ralph_redaktor wygłosili zgodną 
        opinię, zgodną po raz pierwszy. 
        Lecz Ralph_ten trzeci nie dbał o 
        to. Był uszczęśliwiony, wesoły 
        jak młody źrebak i z trudnością 
        pozwolił sobie wyperswadować  
        zaprodukowanie podobnych pląsów 
        z poważnym policjantem, który 
        regulował świetlnymi sygnałami 
        ruch kołowy na najbliższym 






        skrzyżowaniu ulic.
        
          XII
        
          Moja trzydniowa nieobecność u 
        Campbellów wywołała tam 
        prawdziwą panikę.
          Dolly wraz z matką odwiedziły 
        mnie przed południem w redakcji. 
        Mam wrażenie, że małomówna, 
        zasuszona Mrs. Campbell 
        wyczerpała w rozmowie 
        trzymiesięczny limit słów i 
        roczny zapas pochwał. Dolly była 
        tak rozkoszna, jak nigdy, a 
        Dick... Oh, plecy mnie bolały od 
        jego przyjacielskich poklepywań!
          - Ho, ho, moje dziewczyny - 
        perorował. - Myślicie, że nam, 
        literatom, wolno czas kraść 
        bezkarnie? "Time is money!" 
        Powiedziałyście, a teraz nie 
        zatrzymujemy... Good bye!
          - Papa literatem? Odkądże ta 
        metamorfoza?
          - Metafoza - powtórzył 
        rozrzewniony erudycją 
        jedynaczki.
          - Ależ metamorfoza, papciu.
          - Tak, tak - potwierdził, nie 
        ryzykując powtórzenia tego 
        obcego słowa.
          - Więc bawimy się w literata? 
        Ralph, darling, cóż ty na tak 
        groźną konkurencję?
          - Żadna konkurencja. Spółka 
        literacka. Ja daję pomysły, a on 
        jest...
          - Murarzem - dorzuciłem.
          Mrs. Campbell rzuciła okiem na 
        zegarek, osadzony w bransolecie 
        cudnej roboty:
          - O, już tak późno? - 
        zaskrzeczała swym niemiłym 
        głosem. - Dolly, idziemy, a 
        pana, dear Mr. Bronson, oczekuję 
        dzisiaj wieczorem.
          - Nie omieszkam skorzystać z 
        zaproszenia - odparłem z 
        ukłonem.
          Skinęła na męża dyskretnie, a 
        widząc, że jej ruch nie uszedł 
        mej uwagi, dodała głośno.
          - Dick, chciałam cię prosić o 
        trochę pieniędzy...






          - Służę ci, my sweet heart - 
        rzekł niedomyślnie, chwytając 
        się za kieszeń, w której nosił 
        dobrze mi znajomą książeczkę 
        czekową.
          - Nie, nie... To dłuższa 
        sprawa... Przejdziemy do twej 
        pracowni.
          Poczciwa staruszka chciała nas 
        zostawić sam na sam, czego się 
        Dick nie domyślił. Jakoż kiedy 
        się drzwi za nimi zamknęły, 
        Dolly przysunęła się do mnie 
        całkiem blisko.
          - Przyjdziesz, najdroższy? Na 
        pewno? - spytała.
          - O ile pamiętam, zawsze 
        dotyrzymywałem danego słowa.
          - Jednakże trzy dni nie 
        raczyłeś się pokazać...
          - To inna sprawa.
          - Właśnie - wpadła mi w słowo. 
        - O tych "innych" sprawach 
        chciałabym z tobą dzisiaj 
        pomówić. Po obiedzie pozbędę się 
        staruszków i pozostaniemy sami. 
        Wyjaśnimy wszelkie 
        nieporozumienia i...
          - I?
          - I nie pożałujesz tego sam na 
        sam - dokończyła z szelmowsko 
        obiecującym uśmiechem. 
        Niespodziewanym ruchem 
        przyciągnęła moją głowę ku 
        swojej i wpiła swe silnie 
        podmalowane wargi w moje usta. 
        Oh Dolly umiała całować 
        przedziwnie! Trapiłem się 
        niejednokrotnie myślą, czy to 
        wrodzony talent, czy może... 
        rutyna, zdobyta bez mego 
        współudziału...
          Kiedy nam obojgu tchu 
        zaczynało brakować, oderwała 
        swoje usteczka, uścisnęła mi 
        wylewnie dłoń, pobiegła ku 
        drzwiom i już z progu rzuciła 
        zdyszanym głosem.
          - To była zaliczka.
          - W wysokości co najmniej 5% 
        pełnej ceny? - spytałem z 
        humorem.
          - Nie... Zaledwie jeden 
        procent! Dziewięćdziesiąt 
        dziewięć dziś wieczorem...






          To brzmiało nader zachęcająco 
        i wpadłem w doskonały nastrój, 
        który trochę zepsuł Dick swym 
        kiepskim dowcipem. Mianowicie, 
        kiedy pięć minut później zeszło 
        się nas coś z ośmiu redaktorów w 
        jego gabinecie, powiedział 
        całkiem głośno.
          - Skaleczyłeś się w wargę, mój 
        panie zięciu.
          Potem parsknął śmiechem, a za 
        jego przykładem cała paczka. 
        Ktoś podsunął mi usłużnie 
        lusterko. Na moich wargach, ba, 
        nawet na jednym policzku, 
        widniały ślady czerwonego 
        ołówka, jakim Dolly posługiwała 
        się nazbyt często, aby swym 
        nieco za szerokim ustom nadać 
        kształt usteczek małej 
        dziewczynki.
          Obiad zjedliśmy we czworo, jak 
        zwykle w strojach wieczorowych: 
        panie w toaletach bez rękawów, 
        Dick i ja w smokingach. Tematem 
        rozmowy było oczywiście nasze 
        małżeństwo...
          - Osiem dni! - westchnęła 
        staruszka drewnianym głosem. - 
        Za osiem dni uprowadzi pan moją 
        córkę, Mr Bronson, i pustym wyda 
        się biednej matce to 
        mieszkanie...
          - A właśnie - podchwyciła 
        Dolly. - Osiem dni zleci, nie 
        wiedzieć jak, a ja dotychczas 
        nie wiem, jaki będzie mój dom.
          - Zapewniam cię, że się go nie 
        powstydzisz. Poświęcam na ten 
        cel 70000 dolarów, to ładna 
        sumka, a po wtóre, mam dobry 
        gust.
          Co do owego "po wtóre" miałem 
        duże zastrzeżenia, ale nie 
        odezwałem się ani słowem. Mój 
        Boże! Dick Campbell i dobry 
        gust! Już choćby to jego 
        mieszkanie, przeładowane  
        zbieraniną bardzo kosztownych, 
        lecz kłócących się nawzajem 
        mebli, obrazów, dywanów, brązów, 
        wątpliwych antyków, krzyczało 
        głośno, że gospodarz ma smak 
        świeżo upieczonego 
        dorobkiewicza.






          Mrs. Campbell zaczęła 
        przekonywać córkę, patrząc 
        równocześnie w moją stronę. 
        (Widać przemowa była także 
        zwrócona do mnie).
           - Dolly, ojciec wie, 
        co mówi. Natychmiast 
        po uczcie weselnej wyjedziecie w 
        podróż poślubną... Miami, Palm 
        Beach, Dayton Beach...
          - Eh - skrzywiła się moja 
        przyszła żona. - Znam tam każdy 
        zaułek. Wolałabym już Paryż.
          - Paryż?! Dziecko kochane, czy 
        chcesz nas narazić na plotki? 
        Paryż był modny lat temu, no... 
        pięć, powiedzmy...
          - A Floryda dziesięć, 
        dwadzieścia...
          - Więc dokądbyś chciała? - 
        wtrącił ojciec.
          - Ile byś na to wyasygnował? - 
        spytała praktyczna córa.
          - Hm... Osiem?
          - Co? Osiem tysięcy? To dobre 
        dla córki twego prokurenta, 
        ale...
          - Dziesięć? - poprawił się 
        Campbell, a jego żona dodała 
        pojednawczo.
          - W tym względzie dojdziemy do 
        porozumienia. Mówmy raczej, jak 
        długo ma trwać wasza podróż 
        poślubna...
          Dick zajrzał do notesu:
          - Co najwyżej sześć tygodni. 
        Ralph mi będzie później 
        potrzebny w redakcji. Mam pewne 
        plany co do...
          - Nie jestem ciekawa - 
        przecięła Dolly. - Sześć 
        tygodni, hm, hm - (Doskonale 
        naśladowała ojcowskie 
        chrząkanie). - A czy w tym 
        czasie mój dom będzie gotów?
          Dyskusja na ten temat trwała 
        dobrą godzinę. Stanęło wreszcie 
        na tym, że wyjedziemy dokąd się 
        nam spodoba, A Cambpellowie 
        zawiadomią nas telegraficznie, 
        jak tylko mieszkanie będzie 
        gotowe...
          - A teraz nie zatrzymuję was,
        moi drodzy - rzekła energiczna 
        jedynaczka po skończonym 






        obiedzie. - Wypijcie sobie 
        czarną kawę u siebie, ja 
        zabieram Ralpha do moich 
        apartamentów. Musimy się 
        naradzić w kilku sprawach.
          Dick Campbell, równie 
        apodyktyczny jak jego latorośl, 
        miał ochotę do dalszej wspólnej 
        pogawędki, lecz matka stanęła po 
        stronie córki.
          Chwilę później szliśmy we 
        dwoje do pokojów Dolly, 
        trzymając się za ręce i całując 
        się za każdym progiem.
          Wszystkie pokoje były 
        rzęsiście oświetlone, z 
        wyjątkiem saloniku, który był 
        celem naszej drogi.
          - Tak będzie lepiej - rzekła 
        Dolly, przekręcając klucz w 
        zamku...
          - Nowy abażur? - zauważyłem i 
        wskazałem na pomarańczową 
        chustę, spływającą nisko deszczem 
        frędzli z kopuły olbrzymiego 
        klosza lampy.
          - Nowy, nienowy... Uważałam, 
        że do zrobienia nastroju taki 
        kolor jest najodpowiedniejszy.
          Więc moja narzeczona chciała 
        "robić" nastrój. W tym zapewne 
        celu ubrała się na dzisiejszy 
        wieczór w nową, nieznaną mi 
        dotychczas suknię, odznaczającą 
        się bajecznie głębokim dekoltem. 
        W tym celu przyciemniony pokój 
        był przepojony wonią 
        odurzających perfum, która w 
        pierwszej chwili przypomniała mi 
        dawną: "Dans la nuit" Wortha z 
        Rue de la Paix, ale zapach miała 
        znacznie silniejszy od tamtej...
          Dolly popchnęła mnie lekko w 
        stronę kanapy, a sama usiadła w 
        foteliku, który przysunęła tak 
        blisko, że nasze kolana dotykały 
        się nawzajem...
        
          XIII
        
          - Mieliśmy wyjaśnić przyczyny 
        nieporozumienia - zagaiła po 
        krótkiej chwili milczenia.
          Udałem zdziwienie.
          - Nieporozumienia?! Czy było 






        jakieś?
          - Ralph, nie bawmy się w 
        zgadywanego. Miałeś przyjść do 
        nas wczoraj, przedwczoraj i tak 
        dalej, a tymczasem trzy pełne dni 
        cię nie widziałam.
          - A kiedy bawiłem ostatnio w 
        Anglii, nie widziałaś mnie 
        miesiąc...
          - To co innego. Byłeś wówczas 
        poza Nowym Jorkiem. Teraz zaś, o 
        ile wiem, od tygodnia siedzisz 
        tutaj kamieniem... Czy możesz mi 
        więc wyjawić przyczyny swej 
        trzydniowej niełaski?
          Nim zdołałem coś odrzec, 
        zabrała głos powtórnie.
          - Milczysz? Sama je wyjawię 
        wobec tego... Tak. Byłeś 
        zazdrosny o Boba...
          Wzruszyłem ramionami 
        wzgardliwie...
          - Miałbym też o kogo. Co mnie 
        ten dureń może obchodzić!
          - A zatem inny powód... Czy 
        może w grę wchodzi... kobieta?
          Czułem, że się kompromitująco 
        czerwienię i błogosławiłem w 
        duchu pomarańczowy abażur, który 
        sprawił, iż w salonie panował 
        dyskretny półmrok... Ale 
        należało coś odpowiedzieć, 
        zwłaszcza, że Dolly siedziała 
        tak blisko, tuż naprzeciw i 
        patrzyła mi w oczy uważnie, 
        badawczo. - A niech tu już idzie 
        na rachunek tego głuptasa - 
        pomyślałem i rzekłem.
          - Między nami nie powinno być 
        tajemnic... Zgadłaś, honey. 
        Straszna myśl, że Bob...
          - Ah, ty dzieciaku! - zawołała 
        i zerwawszy się z miejsca, 
        usiadła mi na kolanach. - I 
        tobie mogło choćby przejść przez 
        myśl, że ja byłabym zdolna... 
        Nie! Za to musisz być ukarany!
          Kara była tak słodka, że 
        opłaciło się stanowczo ponownie 
        na nią zasłużyć.
          - A jednak flirtowałaś z nim.
          - Na złość tobie, darling. 
        Chciałam się przekonać, jak na 
        to zareagujesz... czy będziesz 
        zazdrosny.






          - Kokietowałaś go zawzięcie.
          - To już bujna fantazja pana 
        literata.
          - Murarza, według określenia 
        Dicka.
          - Który jest literackim 
        architektem i robi szkielety.
          Wesoły, żartobliwy nastrój 
        ogarnął nas szybko, nie mniej 
        jednak postanowiłem skorzystać 
        ze sposobności i pognębić Boba 
        ostatecznie...
          - Darling - zacząłem - mam do 
        ciebie bezwzględne zaufanie, ale 
        z drugiej strony zapowiadam ci 
        już dzisiaj, że temu panu wstęp 
        do naszego domu będzie 
        wzbroniony.
          - I powiadasz, iż masz do mnie 
        pełne zaufanie... Jak to 
        pogodzić?
          - Bardzo łatwo. Okazje 
        prowadzą do grzechu... Dlaczego 
        nazywa się was płcią słabszą?... 
        Nie, nie dlatego! - wtrąciłem, 
        gdyż Dolly zgięła moją rękę w 
        łokciu, dotknęła palcem 
        naprężonych mięśni i porównała 
        grubość ramienia mojego do 
        swego. - Nazywa się was płcią 
        słabszą przede wszystkim 
        dlatego, że najcnotliwsza 
        kobieta ulegnie w pewnych 
        okolicznościach, podczas gdy 
        całkiem przeciętny mężczyzna 
        wyjdzie obronną ręką z 
        analogicznej sytuacji.
          Tu w dłuższym i mocno 
        tendencyjnym przemówieniu 
        wywiodłem, jak na dłoni, że 
        jakkolwiek Dolly będzie 
        niewątpliwie wzorem żon, to 
        jednak przyjmowanie Boba może 
        bez winy zachwiać gmachem 
        naszego szczęścia małżeńskiego.
          - Szkoda! - westchnęła, 
        wysłuchawszy z uwagą mej oracji.
          - Jak to?
          - Nieprędko znajdę drugiego 
        takiego tancerza i partnera w 
        sportach.
          - A ja? - spytałem, 
        zadraśnięty nie tyle w ambicji 
        tancerza, co sportsmena.
          - Ty... to co innego. Po 






        pierwsze, nie będziesz mi mógł 
        poświęcić tyle wolnego czasu, 
        ile może poświęcić taki dandys, 
        który ma cały dzień wolny... Po 
        drugie, mąż się nie liczy... Po 
        trzecie... po trzecie... już 
        sama nie wiem, ale to nie to 
        samo...
          Przekonywałem ją długo i 
        wymownie. W końcu przyrzekła, że 
        w czasie przyjęcia w dniu ślubu 
        powie Bobowi "coś do słuchu", po 
        czym odejdzie mu na zawsze 
        ochota do dalszego asystowania 
        jej.
          - I nie będziesz się starała 
        go zobaczyć więcej...
          - Nie... Słowo daję!
          Przypieczętowaliśmy zgodę 
        serdecznym uściskiem dłoni i 
        zaczęliśmy snuć plany podróży 
        poślubnej. Omawialiśmy 
        drobiazgowo, co będziemy robili 
        o każdej porze dnia, począwszy 
        od rannej gimnastyki i kąpieli, 
        aż do nieodzownego dancingu 
        wieczorem...
          - A potem, darling? - spytałem 
        stłumionym głosem i przylgnąłem 
        wargami do jej obnażonego 
        ramienia.
          - Potem... ty mnie... 
        rozbierzesz - odparła jeszcze 
        ciszej - i ukołyszesz do snu, 
        jak maleńkie baby...
          - Nic więcej?
          - Brzydal! - wyszeptała i 
        przytuliła się do mnie tak 
        mocno, że wyczułem torsem 
        krągłość jej dziewiczych piersi. 
        Zacząłem ją całować powoli, 
        odrywałem wargi, nazywałem ją 
        najbardziej pieszczotliwymi 
        słowami, znów całowałem... 
        najpierw twarz, usta, potem 
        szyję, wysportowane, lecz 
        idealnie utoczone ramiona i 
        plecy, które głęboki dekolt 
        obnażył niemal do pasa.
          Pod ciepłym deszczem mych 
        pocałunków wiła się, drżała, jak 
        liść wstrząsany wiatrem, lecz 
        związany z gałązką i niezdolny 
        do odlotu, szeptała niewyraźnie 
        jakieś słowa, jakąś podziękę za 






        pieszczoty, których łaknęło 
        chciwie jej młode, gorące 
        ciało...
          I we mnie krew się wzburzyła. 
        Całowałem jej nabrzmiałe od 
        żądzy usteczka do utraty 
        oddechu, ślizgałem się drżącymi 
        dłońmi po smukłych nogach, po 
        kolanach, wzdłuż łuków bioder, 
        szalejąc z zachwytu nad 
        posągowymi kształtami jej ciała.
          To wszystko było moje, moją 
        wyłączną własnością; a raczej 
        miało nią być za długich osiem 
        dni.
          - Osiem dni męki! - jęknąłem 
        zduszonym głosem.
          Wargi Dolly poruszyły się 
        leciuteńko, ociężałe powieki 
        dźwignęły się w górę, zamglone 
        oczy spojrzały w stronę 
        otwartych drzwi, wiodących do 
        dalszych pokojów, do pobliskiej 
        dziewczęcej sypialni.
          - Co mówisz, skarbie - 
        spytałem, nadstawiając ucha.
          Znów wargi zatrzepotały, jak 
        płatki róży na wietrze i spłynął 
        z nich szept przyzwalający:
          Jeśli chcesz, honey?
          - Ja?
          - Ja?... Mnie... wszystko 
        jedno...
          - Naprawdę?
          - Wolałabym... dziś... nie... 
        W snach dziewczęcych wyobrażałam 
        sobie tę chwilę inaczej... Inne 
        tło... Podróż... szum fal 
        szemrzących poza otwartym 
        oknem... pęki wonnego kwiecia  w 
        kabinie... dalekie dźwięki 
        grającej kapeli... - szeptała 
        urywkami, głosem sennym, 
        rozmarzonym, ale wbrew słowom 
        modliło się jej ciało szybkim 
        tętnem serca, żarem krwi i 
        drżeniem wszystkich mięśni, bym 
        ją zaniósł do sypialni i rzucił 
        na łóżko, jak zdobycz... Czułem, 
        że nie miałaby do mnie urazy... 
        choć... chociaż cień żalu mógłby 
        pozostać. Kobiety nie zdają 
        sobie często sprawy, czego chcą, 
        pragną, pożądają... jakże więc 
        ktoś drugi może odgadnąć ich 






        życzenia?...
          A ja nie chciałem, aby 
        najlżejszy cień padł na 
        słoneczne szczęście naszego 
        przyszłego pożycia...
          Złożyłem bezwładną dziewczynę 
        na kanapie, ucałowałem jej ręce 
        i dla uspokojenia rozigranych 
        nerwów zacząłem szybko 
        przechadzać się po salonie...
          Tak przeszło kilka minut, może 
        kilkanaście.
          - Ralph! - zabrzmiał jej 
        głosik, już bardziej czysty, 
        bardziej opanowany.
          - Co, kochanie?
          Kazała mi usiąść obok siebie, 
        ujęła moje dłonie w swe gorące 
        palce, uścisnęła je mocno i 
        powiedziała jakby wzruszona:
          - Jakiś ty delikatny!... 
        Jak... jak... - nie znalazła 
        odpowiedniego porównania lub ja 
        go nie dosłyszałem, gdyż uczułem 
        dziwny skurcz serca. "Jakiś ty 
        delikatny" wyszeptała Dolly. 
        "Jaki pan delikatny", rzekła 
        przedwczoraj Halina... I nagle 
        wszystkie myśli pożeglowały ku 
        tamtej. Choć nieobecna, 
        zwyciężyła w okamgnieniu tę 
        tutaj, którą przed chwilą 
        całowałem, której pożądałem 
        całym swym jestestwem, która 
        miała zostać moją dozgonną 
        towarzyszką...
          Dziwne! Patrzyłem na 
        rozchylone usta Dolly, 
        pamiętałem posmak ich szalonych 
        pocałunków, a przecież marzyły 
        mi się tamte usta, zaciśnięte w 
        rozpaczliwym wysiłku, by stłumić 
        szloch, wydzierający się z 
        piersi... Patrzyłem w 
        półzamglone oczy mej 
        narzeczonej, a przecież 
        widziałem tylko tamte smutne 
        oczęta... Ta była mi bliska, 
        tamta daleka w dosłownym i 
        przenośnym znaczeniu, a jednak 
        piękna Polka była mi w tym 
        momencie stokroć droższa, niż 
        Dolly, niż wszystkie kobiety, 
        jakie kiedykolwiek w życiu 
        kochałem, ubóstwiałem, 






        pieściłem...
          - O czym my sweet heart 
        rozmyśla?...
          Głos Dolly wyrwał mnie z 
        zadumy i przerwał tok 
        refleksji...
          - Pocałuj mnie, mój mężu.
          Drgnąłem, albo mi się zdaje, 
        że drgnąłem. Pochyliłem się 
        posłusznie i musnąłem wargami 
        policzek mej przyszłej małżonki.
          - Oh... nie! - zaprotestowała, 
        wyczuwszy chłód i obłudę tej 
        pieszczoty... - Chcę tak, jak 
        przedtem...
          Druga próba jeszcze gorzej 
        wypadła... Bo czyż mogłem ją 
        całować "tak, jak przedtem", 
        skoro wzorzysty motyw chusty na 
        lampie przybrał nagle kształt 
        owalu twarzyczki tamtej? Nawet 
        tęskne oczy tam były lub... 
        stworzyła je moja wyobraźnia...
          Serce kochającej kobiety jest 
        najwrażliwszym barometrem. Od 
        razu wyczuje "zmianę pogody", 
        czy zbliżanie się "burzy"... 
        Więc Dolly wlepiła we mnie 
        badawcze spojrzenia swych oczu, 
        a z jej ust zaczęły padać 
        niespokojne pytania.
          - Ralph... Co tobie?... 
        Gniewasz się na mnie? Za co?... 
        Przecież mogłeś, jeśli 
        chciałeś... jeszcze możesz...
          - Nie!... Nie! - przerwałem. 
        Wypadło to bardziej szorstko, 
        niż chciałem...
          Usiadła, przytuliła się do 
        mnie tak gwałtownie, że lewe 
        ramiączko pękło i alabastrowa 
        biel jednej piersi zabłysła tuż 
        przed moimi oczyma... Nie 
        zakryła jej... nie podniosła 
        skraju opadającej sukni...
          - Pieść mnie - prosiła 
        łkającym głosem. - Całuj mnie, 
        Ralph i zanieś... tam...
          Była chwila wahania, chwila 
        ciężkiej walki z potężną pokusą, 
        lecz słabnącej woli przyszło  
        z pomocą nowe wspomnienie 
        słodkiej twarzyczki Haliny...
          - Nie, Dolly - rzekłem 
        łagodnie, ale stanowczo. Potem, 






        aby jej uwagę zwrócić w inną 
        stronę, zacząłem: - Teraz 
        porozmawiajmy spokojnie... 
        Chciałbym ci zadać kilka 
        pytań...
          - Dobrze... zadaj - rzuciła 
        niechętnie i bezdźwięcznie.
          - Czy, kiedy cię przedtem 
        całowałem tak gorąco, 
        wyczuwałaś, że mogłabyś się 
        oprzeć mej prośbie? Odpowiedz 
        szczerze, Dolly...
          - Nie - odparła bez namysłu. - 
        Choćbym w duszy nie chciała, 
        musiałabym ci się oddać... Ale 
        ja bynajmn...
          - Pozwól - przerwałem. - Czy 
        naprawdę nie zdobyłabyś się na 
        taki wysiłek, aby mnie 
        odepchnąć? Na przykład, gdybyśmy 
        już byli małżeństwem, gdybyś 
        miała do mnie żal o coś i 
        pragnęłabyś sama pozostać w swej 
        sypialni pewnej nocy...
          - Nie rozumiem, do czego 
        zmierzasz... Oczywiście, że 
        mogłabym ci drzwi zamknąć przed 
        nosem, ale pod wpływem pieszczot 
        wola słabnie i...
          - Ciało... materia zwycięża 
        ducha...
          - Tak.
          - Oto, do czego zmierzałem, 
        Dolly... Ja przezwyciężyłem się 
        bez trudu (to było przesadą) - a 
        ty nie byłabyś zdolna oprzeć 
        się, nie potrafiłabyś nawet 
        krzykiem wezwać pomocy...
          - To prawda - skinęła główką i 
        złote loki musnęły mi policzek 
        drażniąco... - Nie potrafiłabym  
        nawet krzyknąć... Ale w tej 
        bezsilności jest właśnie 
        największy urok. Czuję się 
        bezmiernie słaba, wiem, że muszę 
        ulec, lecz to przeświadczenie 
        mnie nie przygnębia... Trochę 
        się lękam, a przecież pragnę 
        abyś mnie wziął, choćby siłą...
          - A gdyby zamiast mnie tu był 
        w tej chwili inny mężczyzna?...
          - Nie... Nie!... Nigdy!...
          - Na przykład Bob, którego 
        lubisz... Gdyby cię nagle objął 
        ramieniem, przycisnął do piersi, 






        gdyby ustami nakrył twe usta...
          Dla skontrolowania tego 
        doświadczenia, każde z 
        wyrzuconych słów poparłem 
        czynem. Więc oplotłem rękami 
        szczupłą kibić Dolly, 
        przycisnąłem do mego boku, 
        wpiłem się wargami w jej 
        usteczka, a oderwawszy je 
        wreszcie, mówiłem dalej w 
        gorączkowym podnieceniu.
          - Przymknij oczy, darling, 
        abyś mnie nie widziała. Tak... 
        Dobrze... Jesteś posłuszną 
        dziewczynką... Zapomnij na 
        chwilę o Ralphie. Tu siedzi Bob 
        Kennedy... On! trzyma cię w 
        objęciach słabą, bezbronną. 
        Chciałabyś się wyrwać, lecz nie 
        możesz... Czujesz, że twój opór 
        zda się na nic, że ulegniesz... 
        Musisz ulec... On jest 
        silniejszy... Łakomymi wargami 
        całuje twoje ramiona... szyję... 
        o tak... Potem niżej... 
        piersi...
          Usiłowała mnie odpechnąć, ale 
        był to wysiłek bardzo słaby. A 
        kiedy dotknąłem ustami 
        odsłoniętej piersi, ręce jej 
        opadły wzdłuż korpusu, głowa 
        pochyliła się wstecz bardzo 
        nisko, a całe ciało zwisło mi 
        bezwładnie przez ramię...
          - Nie męcz... ty okrutny - 
        wyszeptała zamierającym głosem. 
        - Nie męcz... weź mnie!
          - Oto, do czego zmierzałem, 
        moja Dolly! - rzekłem sucho. - 
        Oto, co miałem na myśli, 
        nazywając was, kobiety płcią 
        słabą... Nie oparłabyś się temu 
        elegancikowi, ani żadnemu 
        mężczyźnie... Eksperyment się 
        udał niestety i w zupełności 
        potwierdził moje obawy, co do 
        twej bierności...
          Myślałem, że zaprzeczy, że 
        obrazi się. Nic!... Pół leżała, 
        pół siedziała na środku kanapy, 
        z zamkniętymi szczelnie oczami, 
        z obwisłymi ku podłodze 
        rękami... Oddychała tylko ciężko, 
        nierówno. Gdyby nie ten szybki 
        ruch falujących piersi, mógłbym 






        sądzić, że zemdlała...
          - Milczysz? - zasyczałem z 
        wściekłością, gdyż 
        niespodziewanie przypomniało mi 
        się łacińskie zdanie: "Qui tacet, 
        consentiri videtur..."
          - Nie możesz zaprzeczyć... 
        przyznajesz milcząco, że mam 
        najzupełniejszą słuszność... Tym 
        lepiej, iż przyznajesz... Nie 
        będziesz też mogła mieć do mnie 
        żalu w przyszłości, że Bob 
        Kennedy, ani jemu podobni, nie 
        przekroczą nigdy progu naszego 
        domu... Okazje prowadzą do 
        grzechu, jak to już mówiłem... A 
        teraz, żegnam cię, Dolly... 
        Godzina już późna...
          Nie ruszyła się, ani nie 
        uniosła powiek. Jej ręka, którą 
        musnąłem zdawkowym pocałunkiem 
        narzeczeńskim wypuszczona z 
        uścisków mych palców, opadła 
        bezwładnie i zwisła, jak jej 
        lewa siostrzyca...
          Poprawiłem sobie w lustrze 
        pokrzywioną muszkę, przekręciłem 
        klucz w zamku i wyszedłem...
        
          XIV
        
          - Rewanżując się za 
        przejażdżkę, zapraszam pana na 
        obiad, o ile oczywiście ma pan 
        dzisiejszy wieczór nie zajęty - 
        rzekła Halina, kiedy po powrocie 
        z dwugodzinnego spaceru żegnałem 
        ją przed bramą domu nr 336 przy 
        Amsterdam Avenue.
          - O której godzinie mam się 
        stawić? - spytałem, nie 
        ukrywając radości.
          - Powiedzmy o ósmej... Jest to 
        trochę późno, lecz mam przedtem 
        coś do załatwienia.
          - Doskonale. Stawię się 
        punktualnie o ósmej. Raz jeszcze 
        dziękuję pani serdecznie, Miss 
        Halino, że raczyła pani wziąć 
        udział w dzisiejszej wycieczce. 
        Te krótkie chwile pozostawiły mi 
        po sobie niezatarte wspomnienia.
          Pogroziła mi palcem, skinęła 
        głową na pożegnanie i weszła do 
        bramy.






          Kwadrans później zatrzymałem 
        auto przed gmachem "New York 
        Morning News", a oddawszy je pod 
        opiekę jednemu z redakcyjnych 
        szoferów, wsiadłem do 
        ekspresowej windy, która 
        zatrzymuje się tylko co 
        dziesiąte piętro.
          Dick Campbell przyszedł 
        natychmiast do mego gabinetu, 
        jak tylko usłyszał łoskot 
        zatrzaśniętych drzwi.
          - Jakie nowiny? - spytał.
          - Nowiny?... Żadne. Czy 
        oczekiwałeś jakichś?
          - No pewnie. Przecież dostałem 
        rano twoją kartkę...
          - W której pisałem, że, mając 
        do załatwienia kilka  pilnych 
        interesów, przyjdę do biura 
        dopiero w południe.
          Dick pokręcił głową i zrobił 
        dość niewyraźną minę.
          - Zapewne - bąknął. - Ponieważ 
        jednak wziąłeś najlepsze auto 
        redakcyjne, myślałem, że owe 
        interesy dotyczą...
          - Bardzo cię przepraszam - 
        przerwałem mu urażony. - Na 
        drugi raz wezmę taxi, lub 
        wypożyczę sobie samochód z 
        jakiegoś garażu.
          - Z ciebie też obrażalski...
          - Nie, ale wobec tak wyraźnej 
        aluzji...
          - "Time is money" - przerwał on 
        z kolei i wskazał na tabliczkę, 
        wiszącą nad biurkiem, głoszącą 
        wielkimi literami tę ulubioną 
        jego maksymę... - Czy mamy się 
        kłócić już od rana?
          - Pozwolę sobie zauważyć, że 
        rano dawno minęło. Obecnie 
        dochodzi pora lunchu. Wbrew 
        zasadzie "time is money" 
        straciłem pół dnia na 
        załatwienie prywatnych interesów 
        - wycedziłem z ironią. - Jeżeli 
        mi już chcesz robić wymówki, to 
        bądź ścisły w swych 
        powiedzeniach...
          Dick wzruszył tylko ramionami. 
        Zapaliwszy nieodstępną fajeczkę 
        ruszył w stronę drzwi swego 
        gabinetu, lecz w progu zatrzymał 






        się nagle:
          - Byłbym zapomniał - rzekł. - 
        Był tu interesant...
          - Do mnie?
          - Tak.
          - Kto taki?
          - Jakiś profesor...
          - Czy nie Edgar Scott?
          - Właśnie. Nazywał się Scott.
          - A szkoda, że mnie nie 
        zastał!...
          - On także bardzo żałował, tym 
        więcej, że wyjeżdża dziś do 
        Kanady...
          - Tam do licha!... To 
        prawdziwy pech... Jadę do niego 
        natychmiast... A prawda... Już 
        pół dnia straciłem na 
        załatwienie...
          - Przestaniesz już raz?...
          - Więc nie masz nic przeciwko 
        temu, abym przedłużył 
        dotychczasowy urlop o dalszą 
        godzinę?...
          - Schowaj tę zjadliwą ironię, 
        bo ci z nią nie do twarzy. Dolly 
        rozmyśliłaby się, gdyby cię tak 
        teraz ujrzała...
          - Dobrze, dobrze...
          - Stój, nie bądź w gorącej 
        wodzie kąpany... Zanim 
        pójdziesz, przeczytaj 
        przynajmniej list, jaki ci ten 
        profesor Scott zostawił...
          - Zostawił list? Czemu od razu 
        nie mówiłeś...
          - Boś mnie nie dopuścił do 
        głosu...
          - Gdzie ten list?
          - Zaraz ci przyniosę... Pisał 
        go u mnie...
          Z angielską flegmą 
        pomaszerował do swego gabinetu i 
        z podobnym pośpiechem powrócił 
        za chwilę, niosąc firmową 
        kopertę redakcyjną, przez którą 
        przeświecała kartka papieru, 
        oddarta z bloczka...
          - Masz... Czytaj.
          - Dziękuję za łaskawe 
        przyzwolenie - odciąłem już bez 
        ironii, ale żartobliwie. Potem 
        rozerwałem kopertę i pośpiesznie 
        przebiegłem rządki niewyraźnego 
        pisma. Edgar Scott był tym razem 






        mniej zwięzły, niż w pierwszym 
        liście, jaki kilka dni temu od 
        niego otrzymałem:
        
          "Z opisu gospodyni mego 
        przyjaciela Stanleya wnioskuję, 
        że to Pan o mnie zapytywał. 
        Żałuję niezmiernie, że nie 
        mogliśmy się zobaczyć. A szkoda! 
        Byłby się Pan dowiedział 
        ciekawych rzeczy. Teraz musi Pan 
        czekać całe dwa tygodnie, aż 
        wrócę z Kanady. Wyjeżdżam 
        dzisiaj o dwunastej piętnaście. 
        Jeśli Pan zdąży, proszę przyjść 
        do mnie przed dwunastą. Odwiezie 
        mnie Pan na dworzec i pogadamy 
        po drodze. Na wypadek, gdybyśmy 
        się mieli już nie zobaczyć, 
        notuję następującą prośbę: 
        Vollar startuje pojutrze (wiem z 
        dzienników) o szóstej po 
        południu. Nie znam żadnego z tej 
        trójki lotników, ale Pan jako 
        dziennikarz, prędzej do nich 
        trafi. Niechaj zmienią godzinę 
        odlotu, jeśli im miłe życie. 
        Odlot w godzinach 
        popołudniowych, to pewna śmierć! 
        Najbezpieczniej startować zaraz 
        po wschodzie słońca. Proszę 
        zapamiętać i ostrzec tamtych, 
        nie wyjawiając nikomu, że ja 
        jestem autorem tego ostrzeżenia. 
        Nie chcę się narazić na kpiny 
        idiotów. Mam nadzieję, że obecna 
        moja wycieczka pozwoli mi 
        wyjaśnić publicznie zagadkę 
        tragicznie zakończonych 
        przelotów nad obydwoma 
        oceanami... Raz jeszcze 
        zaznaczam, iż odlot w godz. 
        popołudniowych to niechybna 
        śmierć!
          Do zobaczenia za dwa tygodnie 
        lub trochę później. Proszę 
        przyjąć mocny uścisk dłoni od
          oddanego E. Scotta."
        
          - No? - zagadnął Dick, widząc 
        że ukończyłem czytanie, że 
        spojrzałem na zegarek i 
        wykonałem gest pełnego 
        rezygnacji zniechęcenia...
          - Za późno... Dochodzi wpół do 






        pierwszej...
          - Ściśle mówiąc, jest dwunasta 
        minut trzydzieści jeden. Twój 
        zegarek znowu się spóźnia.
          - Tak, tak - potwierdziłem w 
        roztargnieniu. - Za późno... 
        Edgar Scott już jest w drodze...
          Złożyłem list na biurku, 
        podszedłem do okna, oparłem 
        czoło o chłodną szybę i 
        zamyśliłem się głęboko... Cóż 
        mogły znaczyć te zagadkowe 
        słowa... "Odlot w godzinach 
        popołudniowych to pewna 
        śmierć"... albo drugie zdanie: 
        "Najbezpieczniej startować 
        zaraz po wschodzie słońca". 
        Profesor Scott miał widocznie na 
        myśli, że należy się wystrzegać 
        odlotu przed nocą. Dziwne! 
        Przecież lot nad Atlantykiem 
        trwa około trzydziestu godzin, 
        więc i tak jedną noc muszą 
        lotnicy spędzić w powietrzu. A 
        jeśli tak, to raczej pierwszy 
        etap niebezpiecznej podróży 
        poświęcić na lot nocny, póki 
        nerwy wypoczęte, nie 
        wyczerpane...
          Hm. Gdybym nie znał Scotta tak 
        dobrze, jak go rzeczywiście od 
        lat znałem, gdybym nie wiedział, 
        że jest człowiekiem bardzo 
        poważnym i nigdy słów na wiatr 
        nie rzuca, byłbym skłonny całe 
        to niezrozumiałe ostrzeżenie 
        poczytać za głupi żart...
          - Co on pisze?! - wykrzyknął 
        Dick, który bez ceremonii 
        przeczytał w międzyczasie 
        porzucony na biurku list 
        znakomitego zoologa.
          Wstrzymałem się od słusznej 
        uwagi, że nie przypominam sobie, 
        abym go upoważnił do zapoznania 
        się z treścią tego pisma, a 
        odpowiadając na jego pytanie, 
        rzekłem.
          - Wiem tylko tyle, co ty. 
        Edgar Scott prosi, bym 
        przestrzegł Vollara i doradził 
        mu, ażeby startował raczej ranną 
        porą.
          - Ale dlaczego, dlaczego?
          - To wie jeden Scott, a 






        ponieważ niestety wyjechał...
          - Posłuchasz jego rady, 
        oczywiście... - przerwał mi.
          - Ani mi się śni. Vollar 
        spojrzałby na mnie jak na 
        wariata lub w najlepszym razie 
        spytałby o przyczyny, dla 
        których powienien zmienić z 
        dawna zapowiedzianą godzinę 
        odlotu...
          - Hm, hm... Więc mnie to 
        pozostaw... Ja ich ostrzegę...
          - Doskonale. Będę ci 
        niewymownie wdzięczny.
          - All right...  Zrobione.
          - Tylko nie zapomnij o 
        zastrzeżeniu profesora.
          - Jakim mianowicie?
          - Że nikt nie ma się 
        dowiedzieć, iż on jest właściwym 
        autorem tej niezrozumiałej rady.
          - No, oczywiście. Jest mi to 
        właśnie bardzo na rękę, że Edgar 
        Scott rezygnuje z praw 
        autorskich. He, he, he, he! 
        Zdębiejesz, kiedy jutro 
        zobaczysz mój artykuł wstępny o 
        lotnictwie...
          - O lotnictwie?... Ty chcesz o 
        tym pisać?!...
          - Nic się nie bój... Aha, 
        jeszcze jedno. Nowelkę puszczę 
        także w jutrzejszym numerze.
          - W sobotnim? - 
        zainteresowałem się, zapominając 
        od razu o profesorze i jego 
        liście. Sobotni numer "New York 
        Morning News" był 
        najobszerniejszy i miał nakład 
        dwa razy większy, niż w każdy 
        inny dzień tygodnia.
          - Tak, w sobotnim... Myślę, że 
        jesteś zadowolony. Skrypt 
        odesłałem na dół, do drukarni 
        jeszcze rano. Czekaj, zapytam, 
        jak są daleko z tą robotą.
          Podszedł do telefonu i kazał 
        się połączyć z oddziałem 
        linotypów. Rozmowa trwała 
        krótko, zaledwie trzy zdania, 
        gdyż Dick tylko w stosunku do 
        mnie pozwalał sobie na 
        gadulstwo; z resztą był bardzo 
        zwięzły, czy raczej silił się na 
        przesadną zwięzłość. Otrzymawszy 






        od kierownika drukarni 
        odpowiedź, że skład noweli 
        będzie gotowy za dwie godziny, 
        odłożył słuchawkę i poklepał 
        mnie po ramieniu:
          - Dziś wieczór puścimy 
        świetlną reklamę na dachu 
        naszego budynku tej treści: 
        "Zagadka katastrofy samolotu N. 
        N. wyjaśniona. Czytajcie sobotni 
        numer N. Y.  Morning News"... 
        albo coś w tym rodzaju. He, he, 
        he, he... Nasz wieżowiec 
        wystrzela ponad inne drapacze 
        chmur. Ćwierć Nowego Jorku 
        przeczyta te słowa, a konkurenci 
        dostaną żółtaczki z zazdrości.
          Dick wpadł w szczery zapał. 
        Pykając niezmordowanie swą 
        fajeczkę, chodził wielkimi 
        krokami po gabinecie i 
        obwieszczał co chwilę coraz to 
        nowe pomysły. Chcąc się go 
        pozbyć, zacząłem zerkać ku 
        tabliczce z napisem: "Time is 
        money"... Skutek tej niby 
        mimowolnej demonstracji był 
        nadzwyczajny. Dick stanął jak 
        wryty, strzelił palcami i 
        huknął:
          - A teraz, do roboty!... 
        Jesteś bardzo zajęty?
          - Dosyć - zastrzegłem się 
        przezornie.
          - Tylko dosyć. Ja natomiast 
        bardzo. Wobec tego dopilnujesz, 
        aby mi natychmiast przyniesiono 
        roczniki naszego pisma 
        począwszy... począwszy od 
        przelotu Lindbergha...
          - Lindbergha?
          - Właśnie... Tylko jak 
        najszybciej.
          - To do twego artykułu o 
        lotnictwie?
          - Zobaczysz jutro i 
        zdębiejesz... zdębiejesz!...
          - Słowem... chcesz zrobić 
        konkurencję noweli...
          - Konkurencję? Nie! Chcę tylko 
        zwrócić na nią uwagę wszystkich, 
        nawet tych czytelników, którzy z 
        reguły nie lubią tracić cennego 
        czasu na czytanie podobnych 
        bzdur, jak utwory literackie.






          Tak więc Dick Campbell 
        zapomniał bardzo szybko, że 
        jeszcze wczoraj przyznawał się 
        do współautorstwa "naszej" 
        noweli, że pysznił się tym wobec 
        córki i żony, a znieważywszy w 
        mej osobie wszystkich Bogu ducha 
        winnych literatów, wyszedł z 
        czupurną miną z gabinetu...
        
          XV
        
          Przybyłem do mieszkania Haliny 
        pięć minut przed ósmą.
          - Panienka powinna nadejść 
        lada chwila - zapewniła stara 
        Anna, prowadząc mnie do dobrze 
        znajomego saloniku. Podreptała 
        potem ku drzwiom i wyszła, lecz 
        po chwili wróciła znowu: - Gdyby 
        się panu dłużyło, to proszę 
        sobie wziąć coś do czytania. 
        Tam, obok, w pracowni panienki 
        znajdzie pan gazety i książki. 
        Ja muszę iść dopilnować 
        gotowania.
          Końcowa uwaga rozśmieszyła 
        mnie. Poczciwa Murzynka 
        usprawiedliwiała się niejako, że 
        nie może z powodu swych zajęć 
        zabawiać gościa rozmową.
          - Kapitalny okaz! - mruknąłem, 
        zapalając papierosa.
          Nagle przypomniałem sobie 
        jedno zdanie: "Tam, obok, w 
        pracowni panienki". Więc tam 
        jest jej pracownia. Jej! Haliny! 
        Na myśl o tym uczułem, że serce 
        mi bije szybciej. Trójka 
        Ralphów, mieszkających w mej 
        cielesnej powłoce w przykładnej 
        zgodzie, podzieliła się 
        natychmiast na trzy 
        stronnictwa... "Do dzieła!"... 
        komenderował przedsiębiorczy 
        redaktor: "Zobacz, jakie 
        dzienniki abonuje, jakie książki 
        czyta. Z pewnością znajdziesz 
        coś ciekawego". Ralph_ten trzeci 
        podzielał ten pogląd: "Poznasz 
        jej upodobania, jej ulubioną 
        lekturę" mówił, lecz 
        Ralph_gentleman warknął 
        oburzony: "Z wizytą tu 
        przyszedłeś, czy na 






        przeszpiegi?". Został oczywiście 
        przegłosowany, a wobec trafnej 
        uwagi redaktora, że służąca Anna 
        upoważniła gościa do 
        przekroczenia progu sąsiedniego 
        pokoju, rad nie rad powędrował z 
        tamtymi do pracowni...
          Pracownia Haliny!...
          Był to właśnie pokój męski, 
        prawdopodobnie gabinet zmarłego 
        ojca pięknej Polki, lecz sposób 
        rozstawienia mebli, obecność 
        licznych wazonów z kwiatami i 
        wiele drobnych na pozór 
        szczegółów świadczyło, iż 
        przebywa tu stale kobieta, a nie 
        mężczyzna.
          Uwagę moją przykuła przede 
        wszystkim olbrzymia szafa z 
        książkami, zajmująca niemal pół 
        ściany i stojąca z tyłu, za 
        dużym, dębowym biurkiem. Złote 
        napisy na grzbietach oprawionych 
        w płótno lub w skórę książek, 
        wymieniały mi nazwiska autorów, 
        nazwiska przeważnie słowiańskie, 
        trudne do spamiętania, wśród 
        których znalazłem dwóch polskich 
        laureatów Nobla, Sienkiewicza i 
        Reymonta. Dość dużą grupę 
        stanowiły książki francuskie, 
        wreszcie "last not least", 
        angielskie. 
          Stamtąd wzrok mój miał już 
        bardzo niedaleko do biurka. 
        Rzucały się w oczy trzy duże, 
        gabinetowe fotografie, oprawione 
        w gustowne ramki...
          - Jej rodzice i Walter Ashley 
        - odgadłem bez trudu, gdyż 
        Ashleya znałem dobrze z licznych 
        reprodukcji w naszych "N. Y. 
        Morning News" oraz w innych 
        czasopismach, a rysy twarzy 
        Haliny, które miałem bardzo 
        wryte w pamięć, były tak łudząco 
        podobne do fotografii, jaką 
        właśnie oglądałem, że nie 
        wątpiłem, iż ta starsza pani, w 
        niemodnej dziś sukni, to matka 
        Haliny. Ten sam uśmiech, pełen 
        melancholijnej słodyczy, ta sama 
        chwytająca za serce nieśmiałość 
        w wielkich marzących oczach. 
        Znacznie mniej podobieństwa 






        zachodziło natomiast pomiędzy 
        ojcem a córką. Jedynie może 
        pięknie wykrojone usta oraz 
        wysokie czoło, przypominały 
        dziewczynę, ale gdybym 
        fotografię tego łysawego pana 
        spotkał gdzie indziej, nie na 
        tym właśnie biurku, nie 
        domyśliłbym się z pewnością, 
        kogo ona przedstawia.
          Nagle drgnąłem. Spuszczając 
        wzrok niżej, ujrzałem elegancki 
        brulion, otworzony, przyciśnięty 
        suszką, spod której wystawał 
        pierwszy rządek dużego, 
        zamaszystego pisma. Przeczytałem 
        wbrew woli, zanim zdołałem sobie 
        zdać sprawę z nietaktu, jaki 
        popełniłem:
        
          "ma przyjść o ósmej. Sprawia mi 
        to"
        
          Uczułem zawrót głowy. "Ma 
        przyjść o ósmej"... Ależ to ja! 
        To się do mnie odnosi 
        niewątpliwie. Więc zostałem 
        uwieczniony w pamiętniku, czy 
        dzienniczku pięknej Haliny. 
        "Miałaby o kim pisać", szydził 
        gentleman: "Na pewno o Ashleyu 
        mowa, a ty będziesz skończonym 
        łajdakiem, jeśli się ośmielisz". 
        Sam mu podał tę myśl. Nie byłbym 
        się ośmielił z pewnością. 
        Ralph_redaktor wykluczył 
        możliwość utrzymania hipotezy 
        sceptycznego gentlemana. Prawa 
        strona była czysta, lśniła 
        niepokalaną bielą, więc jej lewa 
        siostra, nakryta ciężkim 
        kolebaczem, była ostatnią 
        zapisaną stronicą, a zatem 
        zawierała najświeższe, może 
        dzisiejsze notatki. Oczywiście, 
        że dzisiejsze. Wczoraj nie 
        widziałem Haliny i dzisiaj 
        dopiero, po niezapomnianej 
        przejażdżce autem, zaprosiła 
        mnie na wieczorny obiad.
          Walczyłem z sobą ciężko. 
        Redaktor, pozbawiony wszelkich 
        skrupułów, radził, by skorzystać 
        z nieobecności autorki 
        pamiętnika i przeczytać, ile się 






        da. Gentleman sapał z oburzenia, 
        a Ralph - ten trzeci poszedł na 
        kompromis: "Zerknąć tylko na 
        ostatnią stronę. Napisała 
        przecie: "Sprawia mi to". Należy 
        się przekonać, czy jej to radość 
        sprawia, czy przykrość. Jeśli to 
        drugie, lepiej się cofnąć 
        zawczasu i nie narzucać się, jak 
        dotychczas. Radość lub 
        przykrość! Trzeciego rozwiązania 
        nie znam... Więc..."
          Zdawało mi się, że słyszę 
        odległy dźwięk dzwonka. Nie!... 
        To było przywidzenie. Rzuciłem 
        niespokojne spojrzenie ku 
        otwartym drzwiom saloniku. 
        Wyobraziłem sobie nagle, że 
        podbne chwile lęku musi 
        przeżywać złodziej na pierwszej 
        swej wyprawie... "Długo się 
        jeszcze będziesz namyślał?" 
        szyderczo zapytał redaktor, 
        gentleman dorzucił wcale nie 
        gentelmański epitet: "Świnia?" i 
        drżącą ręką uniosłem suszkę...
          Czytałem jednym tchem, z 
        wzrastającym wzruszeniem, z 
        rosnącą ciekawością:
        
          "ma przyjść o ósmej. Sprawia mi 
        to wielką radość. Nie wiem, czym 
        to tłumaczyć. Chyba tym, że jego 
        ogromna delikatność przypomina 
        mi łudząco subtelną naturę 
        Waltera...
          Te zwierzenia nie są 
        przeznaczone dla nikogo. Są moją 
        wyłączną własnością, a wobec 
        siebie muszę być szczera. Więc 
        muszę przyznać, że każda rozmowa 
        z Ralphem B. przynosi dużą ulgę 
        memu smutkowi. Z lękiem czekam 
        godziny rozstania, gdyż wiem, 
        iż, skoro on odejdzie, będę znów 
        sama, opuszczona, zdana na 
        pastwę nie tyle bólu, co tych 
        myśli przeklętych.
          Oh, cóżbym dała za to, żebym 
        mogła mieć pewność, iż 
        katastrofę "Victorii", 
        spowodował defekt motoru albo 
        burza. Niestety! Krew na śmigle, 
        odpryski kości, ślady mózgu, 
        wszystko to świadczy, że ten 






        zbrodniarz zamordował mego 
        Waltera i zatopił samolot. 
        Chciał zatrzeć ślady ohydnego 
        czynu...
          A jeśli dotrzymał słowa? Jeśli 
        powiedział Walterowi przed 
        śmiercią, że ja jestem 
        przyczyną, mimowolną przy..."
        
          - Ah! - zabrzmiał głośny 
        okrzyk...
          Przerażony, wstrząśnięty do 
        głębi, wypuściłem trzymany 
        brulion na podłogę.
          W drzwiach, wiodących do 
        przyległego saloniku, stała 
        Halina i mierzyła mnie wzrokiem 
        zimnym, niemal wzgardliwym...
          Myślałem, że się spalę ze 
        wstydu. Oh, gdybym mógł się 
        zapaść pod ziemię w tym 
        momencie!... Byłem zdemaskowany, 
        schwytany na gorącym uczynku 
        zuchwałej ciekawości, 
        bezczelnego wdzierania się 
        w tajniki cudzego serca... "Te 
        zwierzenia nie są przeznaczone 
        dla nikogo"... brzmiało mi w 
        uszach, a dalsze wiersze 
        ostatniej zapisanej stronicy 
        nieszczęsnego pamiętnika były 
        wymownym potwierdzeniem uwagi, 
        że owe słowa są wyłączną 
        własnością ich autorki... 
        "dobrze ci tak! W jej oczach nie 
        różnisz się teraz w niczym od 
        zwykłego złodziejaszka, 
        przyłapanego in flagranti... A 
        kiedy gentleman szydził ze mnie 
        bezlitośnie, Ralph_redaktor i 
        ten trzeci zły duch nie znaleźli 
        ani słowa na moją obronę. 
        Milczeli jak zaklęci...
          Halina postąpiła krok 
        naprzód...
          - Przeszkodziłam panu, Mr. 
        Bronson - wycedziła z wyraźną 
        ironią.
          Z posępnie zwieszoną na piersi 
        głową czekałem na dalsze wyrzuty 
        lub na zasłużony w zupełności 
        gest: wskazania mi drzwi. Byłem 
        zmieszany do ostatnich granic... 
        Nie!... To za słabe określenie. 
        Byłem zmiażdżony, zdeptany, jak 






        nędzny robak...
          Nie odrywając wzroku od 
        podłogi, zacząłem mówić 
        chrapliwym, nie swoim głosem:
          - Proszę mnie zechcieć 
        wysłuchać. Przyznaję - uciąłem 
        nagle. Nie byłem w stanie 
        wykrztusić więcej z zaschniętego 
        gardła. Uważałem, że całe 
        tłumaczenie nie ma najmniejszego 
        sensu, że nie umniejsza mojej 
        winy, a przeciwnie pogorszyć 
        może sytuację... Lecz chciałem 
        się bronić za wszelką cenę. 
        Drżałem na myśl o zerwaniu, 
        które wobec tego, co zaszło, 
        było bardzo prawdopodobne...
          - Miss Halina!... - zacząłem z 
        nerwowym pośpiechem. - Na pamięć 
        moich rodziców klnę się, co 
        powiem, będzie szczerą prawdą! 
        Niech mnie pani nie potępia, nie 
        wysłuchawszy najpierw... Ja 
        proszę... błagam... przysięgam! 
        bełkotałem coraz szybciej, 
        widząc jej ruch 
        zniecierpliwienia...
          Przedstawiłem drobiazgowo 
        genezę popełnionego nietaktu, 
        odmalowałem barwnie przebieg 
        walki, jaką stoczyłem z samym 
        sobą na widok przeczytanego 
        mimowolnie pierwszego wiersza, a 
        zwykła swada dziennikarska, 
        przytomność umysłu i łatwość 
        koloryzowania powracały mi z 
        każdą sekundą.
          - Miss Halino - mówiłem, 
        przejąwszy się swymi słowami: - 
        Proszę mi wierzyć, że gdybym był 
        zobaczył każde inne zdanie, nie 
        ośmieliłbym się nigdy na podobny 
        występek. Co mówię... Na podobną 
        bezczelność!... Ale gdy 
        przeczytałem: "Ma przyjść o 
        ósmej. Sprawia mi to"... gdy to 
        przeczytałem, nie mogłem się 
        oprzeć wewnętrznemu nakazowi, by 
        zajrzeć na dalsze wiersze. 
        Zrodziło się we mnie 
        podejrzenie, że zakończeniem 
        tego zdania będzie słowo: 
        przykrość. Na tę myśl zadrżałem 
        przerażony. Niech pani zrozumie, 
        że nie mogłem zostać w 






        niepewności...
          - Przypuśćmy - wtrąciła z dość 
        łaskawym uśmiechem.
          - Przysięgam! - dodałem 
        skwapliwie.
          - Chcę wierzyć, ale czy 
        poprzestał pan na przeczytaniu 
        do końca tylko owego zdania, czy 
        też...
          Uderzyłem się w piersi i 
        niepewnym głosem przyznałem, że 
        rozpędziwszy się, przeczytałem 
        także kilka zdań następnych.
          - Dokąd mianowicie?
          Podniosłem leżący na ziemi 
        brulion i pokazałem uczciwie, 
        zgodnie z prawdą, do którego 
        miejsca zdołałem się zapoznać z 
        treścią pamiętnika.
          - Rozpęd był duży, 
        rzeczywiście - rzekła, a 
        przyjrzawszy się z bliska, 
        zmarszczyła brwi: - Więc aż 
        dotąd?... To źle!... To bardzo 
        niedobrze!... Czy poprzednie 
        kartki także pan przeglądał?
          Zapewniłem ją uroczyście, że 
        nie. Nastała dłuższa chwila 
        uciążliwego milczenia, które 
        przerwał wreszcie głos Murzynki:
          - Obiad gotowy. Proszę państwa 
        do stołu...
          Halina ocknęła się z zadumy...
          - Przejdziemy do jadalni - 
        rzekła, kiedy Anna zniknęła za 
        drzwiami.
          - Miss Halina! - zawołałem, a 
        rozpaczliwa prośba dźwięczała w 
        mym głosie: - Nie potrafię nic 
        przełknąć, dopóki nie będę miał 
        pewności, że pani się nie 
        gniewa... Zgrzeszyłem, 
        przyznaję, lecz błagam o jedno 
        litościwe spojrzenie, o jeden 
        uścisk dłoni... Pani się ze mną 
        nawet nie przywitała tego 
        wieczoru... Proszę powiedzieć, 
        czy będę mógł sobie w 
        jakikolwiek sposób zasłużyć na 
        jej przebaczenie...
          - Już panu przebaczyłam - 
        rzekła z prostotą. Żadne dalsze 
        dąsy czy kwasy nie zmienią w 
        niczym tego, co się stało. Ale 
        konsekwencje będzie pan musiał 






        ponieść do końca. W myśli 
        wydałam już wyrok.
          - Przyjmuję go bez zastrzeżeń i 
        zrzekam się odwołania.
          - Przypomnę to panu po 
        obiedzie.
          - A teraz jeden uścisk dłoni, 
        Miss Halina...
          Pochwyciłem jej wyciągniętą 
        rękę, przylgnąłem do niej ustami 
        i całowałem raz za razem, 
        zapewniając wzruszonym głosem o 
        swej głębokiej wdzięczności za 
        jej dobroć...
          Pogodzeni, uśmiechnięci, 
        przeszliśmy do jadalni, gdzie 
        stara Anna kończyła właśnie 
        gderliwy monolog na temat 
        guzdralstwa młodych ludzi i o 
        wynikających stąd kłopotach 
        szanującej się kucharki.
        
          XVI
        
          - A teraz - zaczęła Halina, 
        kiedy po skończonym obiedzie 
        znaleźliśmy się w saloniku na 
        "naszej" kanapce - nastąpi 
        ogłoszenie wyroku skruszonemu 
        winowajcy.
          - Słucham - odparłem cicho i 
        trochę niepewnie, gdyż sądziłem, 
        że nie będzie już o tym mowy.
          - Skazałam pana na wysłuchanie 
        długiej historii.
          - Doskonale! - zawołałem, 
        ucieszony z takiego obrotu 
        rzeczy. Ralph_gentleman syknął 
        wprawdzie, że: "ten łajdak 
        zasłużył sobie na inne 
        traktowanie", lecz umilkł 
        natychmiast udobruchany, kiedy 
        tamci dwaj przystali z zapałem 
        na jego definicję, iż "Miss 
        Halina jest aniołem dobroci, a 
        kto by w to wątpił, zostanie 
        znokautowany".
          - Przede wszystkim jednak - 
        ciągnęła urocza gospodyni - 
        zaręczy mi pan słowem 
        gentlemana, że to wszystko, co 
        powiem, pozostanie absolutną 
        tajemnicą dla osób trzecich...
          - Jak pani może w to wątpić!
          - Zastrzegam się nie tylko 






        dlatego, że większość mężczyzn 
        odznacza się zamiłowaniem do 
        plotkarstwa, nie ustępującego w 
        niczym osławionemu plotkarstwu 
        kobiet, lecz przede wszystkim 
        dlatego, że jest pan 
        dziennikarzem, trochę, o ile 
        wiem, literatem i zasłyszana ode 
        mnie historia mogłaby się odbić 
        mimowolnym echem w jakimś 
        pańskim utworze. Taka 
        przypadkowa analogia jest 
        zupełnie zrozumiała...
          - Nazywamy to po prostu 
        plagiatem...
          - Mniejsza o nazwę... Otóż 
        pytam teraz, czy może mi pan 
        zaręczyć słowem...
          - Ma pani moje słowo - 
        przerwałem jej szybko.
          - Wierzę panu i dziękuję. Z 
        kolei muszę wyjaśnić, dlaczego 
        obarczam pana udziałem w mej 
        tajemnicy. Nie byłabym tego 
        uczyniła na pewno, gdyby nie 
        pańska ciekawość, czy "przymus 
        wewnętrzny", jak to pan 
        grzecznie nazwał. Czytając 
        urywek mego dzienniczka, uchylił 
        pan rąbek owej tajemnicy, ale 
        tylko rąbek, nie przeniknął pan 
        zagadki, a co gorsza, na 
        podstawie tych kilku 
        przeczytanych zdań mógł pan 
        sobie wyrobić najbardziej 
        fałszywe w świecie wyobrażenie o 
        mnie lub o Walterze. Mniejsza o 
        mnie, lecz nie ścierpiałabym, 
        aby najlżejszy cień padł na 
        pamięć mojego narzeczonego... Z 
        tych właśnie powodów skazałam 
        pana na wysłuchanie długiego 
        opowiadania...
          Umilkła na dłuższą chwilę i 
        poprosiła o papierosa.
          - Zasadniczo nie palę, ale 
        czuję, że nikotyna dobrze mi 
        zrobi na nerwy - wyjaśniła, 
        kiedy wyraziłem zdziwienie, że 
        chce zapalić. Nigdy tego nie 
        czyniła dotychczas...
          Uważając, iż wypada coś rzec z 
        mej strony, przemówiłem.
          - Zagadkowe słowa w ostatnich 
        zdaniach, jakie przeczytałem 






        bezprawnie, zaintrygowały mnie, 
        przyznaję, ale nigdy nie 
        przyszłoby mi na myśl 
        przypisywać jakąkolwiek winę 
        takiemu aniołowi, jak pani... 
        Doceniam też w zupełności 
        zaufanie, jakim mnie pani 
        obdarza i proszę mi wierzyć, 
        będę się starał go nie zawieść. 
        Niech pani nie sądzi, że 
        opowiadając mi historię tych 
        wypadków, uchyli pani zamkniętą 
        dotychczas furtkę tej 
        tajemnicy... O, nie. Przeciwnie! 
        Tej tajenicy strzec będzie teraz 
        oprócz pani gentleman, mężczyzna 
        oddany pani człowiek, gotowy do 
        wszelkich poświęceń. On stoi na 
        straży, Miss Halina, a honor 
        swój składa jako porękę wiernej 
        służby!
          Znowu zapanowało milczenie, w 
        czasie którego przyszły do głosu 
        refleksje. Ralph_gentleman nie 
        omieszkał wtrącić szyderstwa: 
        "Patos, autoreklama i stek 
        idiotyzmów", szepnął 
        redaktorowi, który z właściwą  
        sobie perfidią zepchnął winę na 
        tego trzeciego: "Co się mnie 
        czepiasz?" mruknął.
          Halina zdusiła nie 
        dokończonego papierosa w 
        popielniczce, poprawiła abażur 
        na lampie i przyciszonym głosem 
        zaczęła opowiadać.
          - Jak panu dobrze wiadomo, 
        uczestnikiem wszystkich 
        większych lotów Waltera był 
        Włoch, Giovanni Martini. Mój 
        narzeczony przedstawił mi go i 
        przyprowadził go tu z sobą coś 
        dwa lub trzy razy, lecz 
        widywałam go dość często na 
        ulicy. Dziwnym zbiegiem 
        okoliczności (jak przypuszczałam 
        początkowo) spotykałam 
        Martiniego niemal codziennie na 
        Amsterdam Avenue, tuż koło bramy 
        tej kamienicy. Odkłaniał mi się 
        z przesadną uprzejmością, ale 
        nigdy nie podszedł do mnie i nie 
        zagadnął. Przyśpieszał kroku, 
        mijał mnie i znikał z oczu w 
        tłumie przechodniów.






          Toteż nasza znajomość była 
        bardzo powierzchowna, że tak 
        powiem, i dopiero w czasie 
        pewnej wycieczki miałam 
        sposobność poznać tego człowieka 
        bliżej. W owej wycieczce 
        samochodowej wzięła udział 
        garstka lotników, kolegów 
        Waltera, ich żony, narzeczone 
        czy przyjaciółki, nie wiem; nikt 
        tam metryk ślubu nie badał.
          Lunch zjedliśmy na jakiejś 
        ślicznej leśnej polanie, potem 
        zaczęła się zabawa w chowanego, 
        w ślepą babkę i tym podobne 
        igraszki. Martini asytstował mi 
        stale, aż do znudzenia. 
        Zniecierpliwiło mnie to w końcu, 
        lecz skoro ujrzałam, że Walter 
        flirtuje z jedną mężatką z 
        naszego towarzystwa, rozpoczęłam 
        z przekory, czy dla zabicia 
        czasu, kokietować mego 
        adoratora. Był wniebowzięty, a 
        kiedy w czasie gonitwy po lesie 
        znaleźliśmy się sam na sam przez 
        kilka minut, wyznał mi swą 
        miłość...
          Parsknęłam śmiechem 
        oczywiście. Oh, dawno tak się 
        nie uśmiałam, jak wówczas, ale w 
        pewnym momencie prysła moja 
        wesołość, jak bańka mydlana. 
        Rozanielona twarz Włocha 
        zmieniła się nie do poznania. 
        Był na ogół bardzo przystojnym 
        mężczyzną, ale w owej chwili 
        wydał mi się odrażająco 
        brzydkim. Rysy skurczyły się w 
        grymasie obrażonej dumy, gniewu, 
        prawie nienawiści, oczy 
        błyszczały złowrogo, a wargi 
        rozchyliły się, ukazując 
        zaciśnięte, wspaniałe zęby. 
        Podobnie wygląda zły pies, 
        podrażniony kijem psotnego 
        wyrostka i gotujący się do 
        wściekłego ataku.
          - Co się panu stało? - 
        wyszeptałam przerażoną tą zmianą 
        humoru i wyglądu. - Co pana 
        upoważniło do takiego zachowania 
        się i tych wynurzeń? - dodałam, 
        ochłonąwszy trochę.
          - Pani mnie upoważniła! - 






        zasyczał, chwytając obie moje 
        ręce. - Pani dziesiejsze 
        postępowanie ze mną... Kocham 
        panią do szaleństwa!...
          Posłyszałam chrzęst krzaków w 
        pobliżu. Dodało mi to odwagi, 
        choć z drugiej strony 
        zaniechałam kpin, nie chcąc 
        pełnego temperamentu południowca 
        doprowadzać do ostateczności...
          - Jeśli moje postępowanie 
        wprowadziło pana w błąd, 
        przepraszam za to stokrotnie - 
        zaczęłam, siląc się by nadać 
        głosowi brzmienie możliwie 
        najbardziej łagodne i miękkie. - 
        Jest mi ogromnie przykro, ale i 
        pan, Mr. Martini, mówił pod 
        wpływem chwilowego nastroju. 
        Tak, tak, proszę się przyznać. 
        Wszyscyśmy dziś przekroczyli 
        ustawę prohibicyjną, szumi nam w 
        głowach, a potem to tło 
        romantyczne po szarych kulisach 
        kamienic, kominów fabrycznych, 
        brudnych doków portowych, to sam 
        na sam, które nam właśnie ktoś 
        zakłócić zamierza...
          Jakoż, ledwie dopowiedziałam 
        te słowa, nadbiegało dwóch 
        lotników i dwie panie z naszego 
        grona... Wracaliśmy na polanę w 
        zwiększonym komplecie. 
        Postanowiłam unikać podobnych 
        sytuacji jak ta, pamiętna. A 
        jednak kochliwy Włoch zdołał mi 
        szepnąć po drodze:
          - Przy najbliższej sposobności 
        przekonam panią, że nie 
        działałem dziś bynajmniej pod 
        wpływem chwilowego nastroju. 
        Kocham panią od dawna. Bogu 
        tylko wiadomo, ile godzin 
        spędziłem, przed kamienicą, 
        gdzie ty mieszkasz czekając, rychło 
        ujrzę w oknie twą słodką 
        twarzyczkę, rychło cię zobaczę, 
        wychodzącą z bramy, gdy 
        śpieszysz na spotkanie z nim!
          Przyśpieszyłam kroku, lękając 
        się, że padną jakieś słowa o 
        Walterze, słowa, których nie 
        mogłabym ścierpieć...
          Od owego weekendu przeszły dwa 
        miesiące z górą. Walter 






        przygotowywał się do swego 
        największego i ostatniego 
        zarazem lotu. Martiniego 
        spotykałam dość często na ulicy, 
        lecz nie rozmawiałam nigdy, a 
        kiedy się pewnego razu 
        domyśliłam, że chce do mnie 
        podejść, wskoczyłam bez namysłu 
        do pierwszej z brzegu taksówki i 
        uciekłam mu.
          Walterowi nie wspominałam 
        oczywiście o tym, co zaszło 
        pomiędzy mną a jego 
        przyjacielem... oh, 
        "przyjacielem"!
          Tymczasem dzień odlotu zbliżał 
        się szybko. Walter wpadał do 
        mnie coraz rzadziej, zajęty 
        swoją "Victorią". Kiedy mu 
        czyniłam wyrzuty, że mnie 
        zaniedbuje, przyrzekł, iż 
        ostatni wieczór spędzi ze mną...
          - Martini prosił, bym go ze 
        sobą zabrał - rzekł, witając 
        się w przedpokoju. - Czekałem 
        całe pięć minut, ale sprzykrzyło 
        mi się w końcu. On przyjdzie 
        zapewne. Chciał się z tobą 
        pożegnać...
          Skrzywiłam się i nie taiłam 
        swego niezadowolenia.
          - Musimy się go szybko pozbyć 
        - odparłam. - Ten wieczór należy 
        wyłącznie do ciebie, Walterze, i 
        nie chcę, by nam ktoś 
        przeszkadzał...
          Świadomość, że tamten ma 
        nadejść lada chwila, zepsuła mi 
        zupełnie humor. Ale po godzinie 
        zapomniałam o nim. Nie 
        przyszedł. Nie przeszkodził nam 
        w ostatniej, niezapomnianej, 
        póki życia, pogawędce, tu, w tym 
        saloniku. O wpół do dwunastej 
        Walter wyszedł. Nie upłynęło ani 
        pięć minut, kiedy zadźwięczał 
        dzwonek...
          - Oho, zły znak - mruknęła 
        Anna. - Nasz pan czegoś 
        zapomniał i wraca...
          Ja sama pobiegłam otworzyć i 
        cofnęłam się zaskoczona niemile. 
        Przede mną stał Giovanni 
        Martini...
          - Przyszedłem się pożegnać - 






        rzekł, mnąc kapelusz w rękach. - 
        Przepraszam, że o tak późnej 
        porze przychodzę, lecz byłem w 
        instytucie meteorologicznym. Na 
        szczęście pani jeszcze nie 
        śpi...
          Byłam przekonana, że kłamie, 
        że stał na ulicy, czatując na 
        wyjście Waltera. Ale cóż miałam 
        począć? Gdyby Anna poszła była 
        otworzyć, można się było jakoś 
        wykręcić od tej spóźnionej 
        wizyty, powiedzieć, iż śpię, czy 
        coś w tym rodzaju. Niestety 
        widział mnie ubraną przy 
        drzwiach; musiałam go 
        przyjąć...
          Pierwsze minuty naszej rozmowy 
        przeszły pod znakiem 
        konwenansowej uprzejmości, lecz 
        wyczuwałam doskonale, że Martini 
        nie po to przyszedł, aby mi 
        prawić komplementy... Jakoż 
        szybko przeszedł do tematu, 
        którego się lękałam. Ponowił swe 
        oświadczyny, zapewniał mnie o 
        swej bezgranicznej miłości i 
        prosił o wzajemność...
          - Pan zdaje się zapomina, że 
        jestem narzeczoną Waltera! - 
        wycedziłam ozięble i 
        niedwuznacznie spojrzałam na 
        zegarek.
          Wtedy stało się coś 
        nieoczekiwanego, coś, czego nie 
        byłabym się nigdy spodziewała...
          - Choćbyś była narzeczoną 
        szatana, moją będziesz, albo 
        niczyją! - krzyknął i, zanim 
        zdążyłam zerwać się z kanapy, 
        objął mnie wpół i pocałował w 
        usta. Słyszałam jego zduszony 
        szept, czułam jego szalone 
        pocałunki na oczach, policzkach, 
        wargach, jego przśpieszony 
        oddech. Mogłam krzykiem 
        przywołać Annę, lecz byłam i 
        jestem zbyt dumna, aby służbę 
        wtajemniczać w takie sprawy. 
        Wolałam sama dać mu nauczkę. 
        Szybko wyswobodziłam prawą rękę. 
        Odgłos siarczystego policzka 
        rozległ się w tym saloniku, 
        który nigdy jeszcze nie był 
        świadkiem podobnie gwałtownych 






        scen!
          - Precz! - rzekłam, nie 
        podnosząc głosu, choć kipiałam 
        od wewnętrznego wzburzenia...
          Zerwałam się z kanapy i 
        wskazałam mu drzwi...
          Jutro na lotnisku powiem 
        Walterowi o wszystkim. Niech 
        wie, jakiego ma "przyjaciela"... 
        - powiedziałam.
          Skrzyżował ręce na piersiach.
          - Nie lękam się go - odparł - 
        a z drugiej strony pani mu nic 
        jutro nie powie... Nie powie mu 
        pani choćby dlatego, że ta 
        wiadomość uderzyłaby weń 
        obuchem, pozbawiłaby go zimnej 
        krwi, przytomności umysłu, hartu 
        nerwów i tym podobnych zalet, 
        niezbędnych w czasie naszej 
        karkołomnej podróży... zaledwie 
        15% przelotów nad Atlantykiem 
        nie skończyło się śmiercią... 
        Pani wie o tym dobrze.
          - Więc spowoduję odroczenie 
        terminu odlotu. Walter 
        wystartuje z innym towarzyszem, 
        Mr. Martini.
          - Ha, ha, ha, ha... Pani 
        sądzi, że dla tak "ważnej 
        przyczyny" będzie odroczony 
        termin?... Nie, moja piękna!... 
        Tak dobrze nie będzie, i, dbając 
        o życie Waltera, będzie pani 
        milczała, jak grób...
          - Aż do jego powrotu - 
        rzuciłam i szybko cofnęłam się 
        do ściany, gdzie znajdował się 
        przycisk dzwonka, gdyż ten 
        szaleniec, upewniwszy się w swym 
        przekonaniu, że muszę na razie 
        milczeć, szedł ku mnie z 
        wyciągniętymi rękami, jakby mnie 
        chciał wziąć w objęcia.
          - Aż do jego powrotu - 
        powtórzył ironicznie. - A jeśli 
        to nasz ostatni lot? Jeśli 
        "Victoria" zaginie bez śladu, 
        jak "Błękitny Ptak" Nungessera i 
        tyle innych samolotów po nim?
          Zachwiałam się na nogach. Jego 
        słowa brzmiały, jak 
        niedopowiedziana groźba. 
        Zauważył to widać, bo wstrzymał 
        swój pochód, który mógł łatwo 






        spowodować interwencję służącej, 
        wsparł się na poręczy krzesła i 
        zaczął mówić przyciszonym 
        głosem.
          - Musi przecież istnieć jakaś 
        sprawiedliwość na świecie. 
        Jeżeli w ciągu pięciu dni 
        przebędziemy Atlantyk tam i z 
        powrotem, czeka nas sława, 
        wielka sława. Ale jej lwią część 
        zagarnie Walter. Jemu już 
        przypadnie w udziale nagroda 
        Forda, owe 100000 dol., o które 
        już tylu lotników się pokusiło i 
        zginęło. Jemu przypadną 
        honoraria za wywiady, wykłady, 
        filmy... A mnie co? Ten i ów 
        dzienniczek raczy wspomnieć, że 
        jakiś tam Martini i mechanik 
        Petit towarzyszyli bohaterowi 
        Ashleyowi. Ale ja rezygnuję 
        chętnie z tych wszystkich 
        zaszczytów, bylebym ciebie 
        zdobył, ukochana!... Za tę cenę 
        polecę do piekła, na księżyc, 
        gdzie każesz. Jeżeli mi 
        natomiast odbierzesz wszelką 
        nadzieję,, jeżeli siebie jemu 
        nieodwołalnie przeznaczasz, to 
        duch mój zbuntuje się, cienka 
        powłoka kultury popęka i 
        przemówi natura pierwotna, zła, 
        mściwa, żądna sprawiedliwości 
        nawet za cenę kainowej 
        zbrodni...
          Mówił tak długo, bardzo długo, 
        lecz połowy nie słyszałam z 
        pewnością. Utkwiło mi 
        najbardziej w pamięci zdanie, 
        że, gdyby mu przyszło spowodować 
        katastrofę "Victorii", to 
        przedtem powie Walterowi, 
        dlaczego muszą zginąć obaj...
          - Niech się dowie w godzinę 
        śmierci, że ty jesteś jej 
        przyczyną - powiedział i te 
        słowa dźwięczały mi wciąż w 
        uszach, niby dzwon, bijący na 
        trwogę. Te słowa oraz inne 
        pogróżki. Zrozumiałam jedno, że 
        trzeba Waltera ratować. Skoro 
        nie można odroczyć terminu 
        startu, skoro nie można 
        zdemaskować fałszywego 
        przyjaciela w chwili odlotu, to 






        pozostaje tylko jedno wyjście: 
        uspokoić szaleńca za wszelką 
        cenę i nie dopuścić do zbrodni. 
        Toteż kiedy, ukończywszy swe 
        długie wywody, zażądał 
        stanowczej odpowiedzi, rzekłam 
        obłudnie.
          - Przecież ja pana jeszcze nie 
        kocham, Mr. Martini. Jakże więc 
        mogę...
          - Jeszcze! - wykrzyknął, 
        przyskakując do mnie jednym 
        susem. - Skarbie mój! Dzięki za 
        to "jeszcze"... Pokochasz mnie z 
        pewnością... Walter jest 
        najzacniejszym człowiekiem, ale 
        to nie mąż dla ciebie. To 
        sztywna anglosaska lalka, mumia. 
        Uschłabyś przy nim, jak kwiat 
        bez słońca...
          Oh, z obawy o życie 
        narzeczonego musiałam tego 
        słuchać spokojnie! Aby nie 
        budzić podejrzeń pyszałka, co 
        się mienił być czymś lepszym od 
        mego drogiego Waltera, musiałam 
        słuchać dobry kwadrans jego 
        gadaniny, musiałam na pożegnanie 
        musnąć zimnymi wargami jego 
        czoło i życzyć mu szczęśliwego 
        powrotu.
          Poszedł nareszcie, a kiedy 
        poszedł, rzuciłam się na fotel i 
        przesiedziałam tam całą noc, 
        modląc się za Waltera i płacząc 
        na przemian.
          Nastał ranek pamiętny, kiedy 
        ostatni raz w życiu widziałam 
        ich obu, przyjaciół_rywali...
          Waltera zaniepokoił mój zły 
        wygląd, bladość, podkrążone od 
        płaczu oczy. Martini stał przy 
        samolocie i obserwował nas spod 
        oka. Zdołał zamienić ze mną 
        kilka słów na osobności, 
        korzystając z tego, że Waltera 
        obległa czereda fotografów i 
        dziennikarzy...
          - Kochasz mnie? - spytał 
        cicho. - Prawda, powiedziałaś, 
        że jeszcze nie... Ale, lubisz 
        mnie chociaż? Będziesz się 
        cieszyła, jeśli szczęśliwie 
        powrócę?
          Byłabym mu najchętniej 






        przypomniała wczorajszy policzek, 
        lecz w tym momencie zabrzmiał 
        donośny głos jednego z licznie 
        zgromadzonych panów.
          - Najważniejsza rzecz, mocne 
        nerwy, ale o to jestem spokojny, 
        M. Ashley. Znamy się nie od 
        dzisiaj...
          Prawie równocześnie 
        posłyszałam szept Włocha:
          - Kochasz mnie, darling?
          - Tak - skłamałam wargami, 
        przeklinając go w duszy i 
        życząc mu śmierci.
          - Chcę ci wierzyć - odparł i 
        przenikliwym spojrzeniem wejrzał 
        w moje przerażone oczy. - Bo 
        gdybym miał najlżejsze 
        podejrzenie, że mnie okłamujesz, 
        spełnię wczorajszą groźbę w 
        całej rozciągłości...
          - Co tam: "w całej 
        rozciągłości"? - zagadnął 
        Walter, który wyrwał się 
        wreszcie fotografom i usłyszał 
        ostatnie słowa...
          - Obiecałem coś twojej 
        narzeczonej i zaznaczam, że 
        słowa dotrzymam w całej 
        rozciągłości - rzekł Włoch z 
        tupetem...
          Walter spostrzegł, że się 
        słaniam na nogach. Powierzył 
        mnie opiece dwóch znajomych 
        lotników, gdyż nadeszła chwila 
        startu. Wsiadł pierwszy, za nim 
        Petit, na końcu on, Martini... 
        Odwrócił się jeszcze i krzyknął 
        w moim kierunku.
          - Proszę pamiętać... Dotrzymam 
        słowa w całej rozciągłości i...
          Łoskot silnika zagłuszył 
        dalsze słowa. Nie widziałam 
        właściwego odlotu, gdyż 
        zemdlałam i obudziłam się 
        dopiero w hangarze, dokąd mnie 
        przeniesiono. "Victoria" znikła 
        jak za woalem białych 
        obłoczków...
          Kiedy nadeszły depesze, 
        donoszące o szczęśliwym 
        wylądowaniu samolotu pod 
        Paryżem, nabrałam otuchy... 
        "Byleby wrócili w zdrowiu"! 
        myślałam, ślubując w duchu, że 






        wybaczę wszystko temu 
        szaleńcowi, jeśli zaniecha swych 
        niedorzecznych planów wobec mej 
        osoby...
          A potem nastąpiła podróż 
        powrotna... Resztę pan zna 
        dobrze, Mr. Bronson... Na śmigle 
        były ślady krwi i mózgu. Ten 
        łotr domyślił się, że go 
        oszukałam, że chciałam tylko 
        uśpić jego podejrzliwość i 
        zamordował mego Waltera. Zabił 
        go, spowodował katastrofę 
        "Victorii" i sam zginął, 
        dotrzymując słowa..."
          Halina skończyła swą opowieść. 
        Przyznaję, że słuchałem jej z 
        roztargnieniem, gdyż już od 
        pierwszych słów uderzyła mnie, 
        jak obuchem, myśl przeraźliwa: W 
        jutrzejszym numerze "New York 
        Morning News" ma się ukazać moja 
        nowela pod tytułem "Mogiła na 
        Oceanie", czyli "Tajemnica 
        samolotu N. N.". Dziwnym 
        zbiegiem okoliczności treść tego 
        utworu pokrywa się dokładnie z 
        treścią dopiero co zasłyszanego 
        opowiadania. Mniejsza już o to, 
        że w osobie bohaterów: Johna 
        Moore'a, De Costy, Wolffa, 
        Alicji, domyśliłby się każdy 
        czytelnik Waltera Ashleya, 
        Martiniego, Petita oraz Haliny, 
        ale, co gorsza, ona sama, a więc 
        osoba, na której mi najbardziej 
        zależało, nie uwierzyłaby nigdy 
        w przypadkowość analogii lecz 
        byłaby święcie przekonana, że 
        opisałem ściśle jej tragedię, 
        zmieniając tylko dla 
        przyzwoitości nazwiska czwórki 
        bohaterów...
          Bo oprócz fabuły nawet epizody 
        były jednakowe... De Costa, 
        ognisty południowiec, czarny 
        charakter mej noweli, spędza 
        ostatnią noc przed odlotem w 
        mieszkaniu Alicji, krewki 
        Martini wpadł również ostatniego 
        wieczora do mieszkania Haliny, 
        narzucając się ze swą miłością. 
        Jeden i drugi narzekają na 
        niesprawiedliwość losów, które 
        wszystkie korzyści przyznały 






        szczęśliwemu rywalowi. Jeden i 
        drugi popełnia zbrodnię w 
        przededniu ukończenia wielkiego 
        lotu. A scena na lotnisku, przy 
        pożegnaniu? A bladość, ślady 
        bezsennej nocy na twarzy tej, 
        która w jednym i w drugim 
        wypadku była przyczyną 
        tragedii?...
          W miarę, jak porównywałem 
        opowiadanie do noweli, w miarę, 
        jak znajdowałem coraz więcej 
        odpowiedników, ogarniała mnie 
        bezbrzeżna trwoga, że mój 
        przyjacielski stosunek z Haliną, 
        a może nawet opinia tej dobrej 
        niewinnej dziewczyny zawisły na 
        cieniutkim włosku... Jakie 
        szczęście, że doszło do tych 
        zwierzeń! Jakie szczęście, że 
        był jeszcze czas nie dopuścić do 
        katastrofy i zniszczyć głupią 
        nowelkę!...
          Spojrzawszy na zegarek, 
        zerwałem się z kanapki, jak 
        oparzony... Było trzy kwadranse 
        na jedenastą. O jedenastej, w 
        drukarni "New York Morning News" 
        puszcza się w ruch maszynę 
        rotacyjną...
          - Pan już chce odejść Mr. 
        Bronson? - zdziwiła się Halina, 
        niemile dotknięta. Oczekiwała 
        ode mnie ciepłych słów 
        pocieszenia, współczucia, 
        przyznania, że jest niewinną... 
        - Nie ma jeszcze jedenastej...
          - Tak, to prawda, Miss 
        Halina... Jeśli kiedy, to dziś 
        właśnie powinienem dłużej 
        pozostać, ale... niestety... mam 
        bardzo pilną robotę w 
        redakcji... Gdybym nie przyszedł 
        natychmiast, jutrzejszy numer 
        wyszedłby ze znacznym 
        opóźnieniem... A mamy przecież 
        licznych czytelników spoza 
        Nowego Jorku... Że też mogłem o 
        tym zapomnieć! - kłamałem, 
        zerkając tęsknie ku drzwiom...
          - Ha, jeżeli ta robota jest 
        rzeczywiście pilna, nie 
        zatrzymuję pana.
          Pożegnała mnie dosyć chłodno, 
        przypominając raz jeszcze, że 






        przyrzekłem jej zachować 
        absolutną  dyskrecję...
          - Dał pan słowo gentlemana - 
        rzekła, podając mi rękę.
          - Pamiętam o tym, proszę pani 
        - odparłem z akcentem 
        zniecierpliwienia, gdyż 
        przelotny rzut oka w kierunku 
        zegara przekonał mnie, że do 
        jedenastej brakuje zaledwie 
        osiem minut...
        
          XVII
        
          Rześki chłód nocy sprawił, iż 
        zacząłem obliczać na trzeźwo. 
        Pozostało mi już tylko sześć 
        minut czasu. Wystarczyło to na 
        przebycie jednej trzeciej części 
        drogi, a więc przybyłbym za 
        późno...
          - Telefon! - błysła mi 
        szczęśliwa myśl. Wpadłem jak 
        bomba, do najbliższej 
        restauracji i dorwałem się do 
        aparatu telefonicznego. Na 
        połączenie z naszą drukarnią nie 
        czekałem ani pół minuty. Odezwał 
        się niebawem przywołany redaktor 
        dyżurny...
          - Mówi Tailor.
          - Ah, więc pan ma dyżur 
        dzisiaj - powiedziałem.
          - Niestety.
          - Mówi Bronson. Czy numer 
        gotowy?
          - A jakże. Pańska nowela 
        pójdzie w całości...
          - Jak to? Przecież była 
        obliczona na trzy numery.
          - Tego już nie wiem, na ile, 
        dość, że Mr. Campbell wydał 
        takie polecenie. Sam 
        dopilnowałem ostatniej korekty i 
        łamania. Może pan być spokojny.
          - Mr. Tailor, nowela nie 
        pójdzie w jutrzejszym numerze! 
        Proszę ją...
          - To niemożliwe! - przerwał 
        mi. - Numer gotowy, zaraz 
        puszczamy maszynę.
          - Powtarzam raz jeszcze, że 
        nowela nie pójdzie... na razie. 
        Może za kilka dni, kiedy dokonam 
        pewne zmiany... za chwilę będę w 






        redakcji. Na moją 
        odpowiedzialność wstrzyma 
        pan...
          Znowu mi przerwał. 
        Nieoczekiwana wiadomość wprawiła 
        go wprawdzie w osłupienie. 
        Narzekał, że przez to będzie 
        musiał dyżurować znacznie 
        dłużej, niż zwykle, 
        przestrzegał, iż numer wyjdzie z 
        opóźnieniem, aż kiedy 
        zaznaczyłem, że ja wyłącznie 
        poniosę odpowiedzialność za 
        wszelkie ewentualne następstwa 
        przestał oponować...
          - Tylko ciekawy jestem, czym 
        zatkamy tę olbrzymią dziurę - 
        zauważył w końcu...
          - Czym? Znajdzie się chyba pod 
        ręką jaki felieton. Może ma pan 
        coś w tece?...
          - Owszem, ale tym nie wypełnię 
        całej luki... Stop! Haig siedzi 
        na górze w redakcji i poci się 
        nad artykułem o emigracji 
        żółtych na Alaskę. Pytał mnie 
        przed chwilą telefonicznie, 
        jakie ma zająć stanowisko. 
        Radziłem mu przestrzec 
        społeczeństwo przed tym nowym 
        niebezpieczeństwem. Zmartwił 
        się, bo był innego zdania...
          - Więc nie utrudniajmy mu 
        roboty. Niech zachęca wszystkich 
        skośnookich do podróży nad 
        Jukon... Niech wszyscy wymarzną 
        do ostatniego! Proszę zaraz 
        zadzwonić na górę.
          - Well. Postanowione zatem, że 
        w miejsce pańskiej nowelki 
        pójdzie mój felieton i artykuł 
        Haiga o emigracji żółtych na 
        Alaskę? - zapytał raz jeszcze 
        przezorny Tailor.
          - Tak, tak, tak!
          - Wobec tego pański przyjazd 
        zbyteczny. Sam wszystko 
        załatwię. Niech się pan bawi 
        dobrze...
          - Dziękuję... Prawdopodobnie 
        jednak wpadnę do was na 
        chwilę... Do widzenia...
          Kiedy przechodziłem przez salę 
        restauracyjną, ktoś zaczął na 
        mnie psykać, potem huknął na 






        cały głos.
          - Hallo, redaktorze!... Co 
        słychać u pana?...
          Obejrzałem się. Przede mną 
        stał Mr.Grouse, towarzysz 
        pamiętnej podróży na 
        "Majesticu". Na wąsach miał 
        ślady sosu, w ręku trzymał 
        serwetę; wszystko to wskazywało, 
        że właśnie w tym lokalu jadł 
        kolację.
          - Bardzo się cieszę ze 
        spotkania - ciągnął dalej. - Nie 
        skończyliśMy ciekawej rozmowy 
        wówczas, pamięta pan, kiedy to 
        porucznik biegł zbudzić kapitana 
        statku, no... ta depesza z 
        rozpaczliwym "Sos".
          - Pamiętam doskonale - 
        odparłem - ale śpieszę się 
        obecnie do redakcji...
          - Do redakcji? O tej porze?... 
        He, he, he... Mnie pan nie 
        weźmie na taki kawał... Siadaj 
        pan przy moim stoliku... 
        Pogawędzimy, jak para starych 
        znajomych. Dziś, kiedy nie ma 
        tego sceptyka Scotta, zapoznam 
        pana dokładnie z moją hipotezą.
          - Ostatecznie... mogę zostać - 
        przystałem po chwili, 
        przeprowadziwszy w duchu 
        następującą kalkulację; moja 
        obecność w drukarni jest 
        rzeczywiście zbyteczna. Na 
        słowie Taylora można polegać. 
        Wypełni dane mu zlecenie tym 
        chętniej, że zamiast mojego, 
        pójdzie jego felieton... Z 
        drugiej strony Dick Campbell nie 
        zwolni mnie z obowiązku 
        napisania nowelki na temat 
        częstych i tajemniczych 
        katastrof przy przelotach 
        Atlantyku. Będę musiał "zrobić" 
        nowy utwór w każdym razie. Ze 
        względu na Halinę trzeba 
        obmyślić inny powód zaginięcia 
        samolotu. Może id~ee fixe 
        oryginała M. Grouse'a zastąpi 
        starcie lotników_rywali. Kto 
        wie? Nie zaszkodzi wysłuchać 
        wynurzeń nieszkodliwego 
        maniaka...
          - Słucham pana - dodałem po 






        chwili, zamówiwszy u kelnera na 
        odczepnego "bananas split".
          Mr. Grouse przysunął się z 
        krzesłem.
          - Zanim przystąpię do 
        wtajemniczenia pana w moją 
        hipotezę - rzekł wyjmując dobrze 
        wypchaną cygarnicę - opowiem coś 
        innego, co na pozór nie stoi w 
        żadnym związku z licznymi 
        wypadkami samolotów, a przecież 
        ułatwi panu znakomicie 
        zrozumienie mej teorii. Co 
        ważniejsze przekona pana, że mój 
        niemal fantastyczny pomysł ma 
        90% szans prawdopodobieństwa.
          Odciął z nabożeństwem czubek 
        cygara, zapalił i, rozkoszując 
        się pierwszymi wonnymi 
        pociągnięciami, w milczeniu 
        odchrząknął i zaczął swą 
        opowieść tymi słowy.
          - Swego czasu byłem 
        udziałowcem pewnej kompanii 
        okrętowej, której statki 
        kursowały pomiędzy Usa oraz 
        Kanadą, a północnymi krajami 
        Europy... Ale po kilku latach 
        ulegliśmy w zaciekłej walce 
        konkurencyjnej z wielkimi 
        kompaniami. Z tymi rekinami nie 
        można się mierzyć, proszę pana. 
        Potrafią, i stać ich na to, 
        obniżyć taryfę do minimum, a 
        nawet przez cały rok pracować ze 
        stratami, byle zdusić słabszych 
        finansowo przeciwników. Skoro 
        ich zniszczą i obce statki za 
        bezcen wykupią na licytacjach, 
        podnoszą ceny biletów i odbijają 
        sobie szybko to, co stracili w 
        chudym roku...
          Tak więc wycofałem swój 
        uszczuplony do połowy kapitał i 
        już myślałem zaniechać wszelkich 
        interesów i żyć z wystarczającej 
        mi renty, kiedy zgłosił się do mnie 
        pewien francuski wynalazca. 
        Chciał on skonstruować ślizgacz 
        pasażerski, niebywałych 
        dotychczas rozmiarów, który 
        osiągałby prędkość do 80 
        kilometrów na godzinę i był 
        zdolny do podróży przez ocean, 
        bez względu na stan pogody...






          Zapaliłem się do tej myśli, 
        ale nie chciałem się narazić na 
        straty w razie zawodu. Toteż, 
        zanim przystąpiłem do 
        sfinansowania projektu, 
        poleciłem zbudować kilka modeli 
        różnej wielkości. Próby przeszły 
        wszelkie oczekiwania. Aby być 
        daleko od siedzib wielkich 
        rekinów, które mnie już raz tak 
        urządziły, wyjechałem do Francji 
        i w jednym z tamtejszych doków 
        zbudowaliśmy w największej 
        tajemnicy pierwszy pasażerski 
        ślizgacz dla komunikacji 
        transatlantyckiej.
          Pamięta pan zapewne olbrzymie 
        ogłoszenia, jakie umieściłem we 
        wszystkich największych pismach 
        Europy. Zaczynały się od słów:
        
          "Podróż przez Atlantyk trwa 
        tylko 70 godzin! Pierwszy 
        pasażerski ślizgacz "Lightning" 
        opuszcza Havre dnia 6 lipca br. o 
        godz #/11, przybywa do Nowego 
        Jorku 9 lipca o #/9, według 
        czasu zachodnioeuropejskiego. Za 
        każdą godzinę ewentualnego 
        spóźnienia wypłacamy pasażerowi 
        100 dol. gotówką. Jest jeszcze 
        wolnych piętnaście kabin 
        luksusowych na dwie osoby każda. 
        Zgłoszenia itd., itd."
        
          Oh, ogłoszeń było dziesięć razy 
        więcej, niż wolnych miejsc, bo 
        osiem kabin zarezerwowaliśmy dla 
        zaproszonych przedstawicieli 
        prasy...
          Nasze przedsięwzięcie wywołało 
        zrozumiałą sensację. Bądź co 
        bądź, co trzy doby, to nie 
        sześć. Najpoważniejsze 
        czasopisma zapowiadały przewrót 
        w komunikacji morskiej i upadek 
        wielkich kompanii okrętowych...
          
          "Czas to pieniądz. Cóż nam z 
        luksusu na tych pływających 
        miastach, kiedy na podróż do 
        Nowego Świata trzeba tracić 
        długich sześć dni..."
        
          Tak pisał "Times", "Daily 






        Chronicle" i inni, a co dopiero 
        mówić o entuzjazmie 
        egzaltowanych Francuzów...
          Przed samym odjazdem zaszedł 
        epizod, który zaważył diabelnie 
        na szali moich śmiałych 
        zamysłów.
          Stałem właśnie na grobli, 
        otoczony gromadą reporterów, 
        fotografów i gapiów, kiedy do 
        naszej grupy podjechała 
        taksówka.
          - Gdzie jest Mr. Grouse? - 
        wrzasnął szpakowaty jegomość, 
        który wyskoczył z tego auta. 
          - Jestem nim - oświadczyłem, 
        wysuwając się z tłoku.
          - Sir,  jedna kabina dla mnie 
        na pokładzie pańskiej 
        "Lightning"...
          - Żałuję bardzo, ale wszystkie 
        zajęte.
          - To niemożliwe! - ryknął. - 
        Muszę być za pięć dni w Nowym 
        Jorku! "Olimpic" uciekł mi w 
        Southampton sprzed nosa. Byłbym 
        go ścigał hydroplanem, lecz mam 
        idiosynkrazję do samolotów. No, 
        choruję po prostu. Więc 
        przeprawiłem się z Anglii na 
        kontynent i jestem. Pan musi 
        mnie zabrać, u licha!...
          - Jeszcze raz wyrażam...
          - Niech pan nic nie wyraża - 
        przerwał. - Jadę z panem i 
        kwita. Płacę za przewóz mej 
        osoby 1000 dolarów.
          - Niestety.
          - Tysiąc pięćset!
          Wspólnik trącił mnie łokciem. 
        Jak każdy Francuz, był łasy na 
        zarobek....
          - Za dwa tysiące odstąpię panu 
        moją kabinę - rzekł, zwracając 
        się do zdenerwowanego 
        jegomościa.
          - Zgoda - huknął Jankes 
        wyjmując książeczkę czekową. 
        Potem uśmiechnął się triumfalnie 
        i poklepał wynalazcę po barkach. 
        - Za szybko się pan zgodził. 
        Byłbym nawet zapłacił 5000, gdyż 
        dzięki temu zdążę zarobić w 
        Nowym Jorku ćwierć miliona...
          - A jeśli pan nie zdąży? Jeśli 






        ślizgacz zawiedzie nadzieje, 
        jakie się w nim pokłada?... 
        Fantastyczne nadzieje!
          Odwróciłem głowę. Za mną stał 
        jakiś elegancko ubrany starszy 
        gentleman z monoklem w oku...
          Uwaga sceptyka nie zatrwożyła 
        spóźnionego pasażera...
          - Właściciele "Lightning" 
        gwarantowali w dziennikach, że 
        podróż trwać ma najwyżej 70 
        godzin. Czytałem to. Yes. Jeśli 
        spóźnią się, będę skarżył, a 
        jeszcze w życiu nie przegrałem 
        procesu... Nazywam się Morgan...
          Morgan! Ten sławny adwokat, 
        daleki krewniak bankierskiej 
        rodziny Morganów... Ten 
        rzeczywiście nie przegrał 
        jeszcze procesu w żadnym sądzie 
        cywilnym, ale też zawsze szedł 
        na pewniaka...
          Gentleman w monoloku siał 
        dalej ziarno sceptycyzmu w serca 
        pasażerów, którzy zjeżdżali się 
        na gwałt, gdyż za kwadrans miał 
        nastąpić odjazd...
          - Hallo, sir!... - zawołałem, 
        zadraśnięty w najczulszą stronę 
        mej ambicji. - Jestem gotów 
        założyć się o 30 000, że 
        "Lightning" dotrzyma terminu...
          - Well - brzmiała spokojna 
        odpowiedź. - Przyjmuję zakład o 
        30 000 funtów, że ani nawet w 
        ciągu czterech dni nie dotrzecie 
        do Nowego Jorku...
          Zrobiło mi się trochę ciepło, 
        gdyż mówiąc o 30 000 miałem na 
        myśli franki, do których 
        zdążyłem się przyzwyczaić w 
        ciągu roku z górą pobytu we 
        Francji. (Jak panu wspomniałem, 
        nasz ślizgacz był budowany w 
        jednym z francuskich doków). Ale 
        słowo się rzekło, nie mogłem się 
        cofnąć, tym więcej, że obecni 
        przy tej rozmowie reporterzy 
        pisali już zawzięcie w swych 
        notesach...
          Jeszcze raz spojrzałem na 
        "Lightning", nim otworzyłem usta 
        30 000 funtów! Dziwny zbieg 
        okoliczności. Właśnie taka kwota 
        pozostała mi w "Credit Lyonais", 






        gdyż cały pozostały majątek 
        pochłonęła budowa ślizgacza... 
        "Ty mnie nie zawiedziesz, 
        Błyskawico", pomyślałem i 
        rzuciłem głosem zupełnie pewnym.
          - Zakład stanął.
          - But, sir... dla porządku 
        rzeczy należałoby jeszcze czek 
        wystawić i złożyć do rąk osoby 
        trzeciej. Chcąc świecić 
        przykładem, zaczynam od siebie - 
        rzekł mój przeciwnik i wyjął 
        książeczkę czekową "Guarant 
        Trust Company"...
          - Dobrze... W czyje ręce 
        złożymy nasze stawki?
          - Hm... Najpewniej byłoby w 
        banku. Z braku czasu proponuję 
        tu obecnego Mr. Morgana...
          Przystałem bez wahania...
          Adwokat pokwitował nam odbiór 
        i już po wyruszeniu z portu 
        zawinkulował telefonicznie na 
        obu kontach odpowiednie kwoty. 
        Bo "Linghtning" posiadała na 
        pokładzie stację telegraficzną 
        najnowszej konstrukcji. 
          
          XVII (c.d.)
        
          Wyruszyliśmy tedy...
          Pierwszy dzień minął 
        szczęśliwie. Zrobiliśmy o 60 
        kilometrów więcej, niż było 
        przewidziane w najlepszym 
        wypadku. Pasażerowie składali mi 
        gratulacje. Dziennikarze nie 
        odstępowali od kabiny telegrafu.
          W drugim dniu podróży 
        przeszliśmy małą burzę, z której 
        ślizgacz wyszedł zwycięsko, a 
        skończyło się na morskiej 
        chorobie kilku pasażerów. 
        Najbardziej chorował Mr. Morgan. 
        Kiedy go odwiedziłem w kabinie, 
        zaklął siarczyście...
          - Diabli by wzięli pańskie 
        zakazane pudło! Gorzej się 
        czuję, niż w samolocie - warknął 
        i jakby dla zilustrowania swych 
        słów pośpieszył chwiejnym 
        krokiem za parawan...
          Ale w Nowym Jorku czeka pana 
        ćwierć miliona, które byłoby 
        uciekło, gdyby nie 






        "Lightning"...
          - To prawda - odparł 
        udobruchany znacznie. - To 
        prawda. Bardzo miły stateczek, 
        tylko czemu się tak kołysze u 
        licha!
          Gryząc z pasją cytrynę, zaczął 
        mi składać gratulacje.
          - 30 000 funtów ma pan tak, jak 
        w kieszeni. Mr. Izaak Caster 
        przegrał zakład, albo ja nie 
        jestem Morgan.
          Mój przeciwnik nazywał się 
        Izaak Caster.
          Pod wieczór morze uspokoiło 
        się zupełnie. Przyszła druga 
        noc, oh, najgorsza w życiu! 
        Zbudziłem się około pierwszej. 
        Nie mogłem spać. Nie wierzę w 
        przeczucia, a jednak owej nocy 
        czułem jakiś ucisk na piersiach, 
        jakieś tajemnicze szepty 
        ostrzeżenia w uszach. Wstałem. 
        Otworzyłem okienko kabiny. 
        Wydało mi się, że słyszę szybkie 
        kroki biegnącego w stronę mej 
        kabiny człowieka...
          - Hallo, M. Grouse!... - 
        zabrzmiał głos mechanika.
          - Co tam, John!... 
        Wrzeszczycie, jakby się paliło.
          - Wolałbym ogień, sir... Ktoś 
        przedziurawił zbiornik z 
        benzyną!...
          Oh, co tu się długo rozwodzić 
        nad bolesnym wspomnieniem. Jakiś 
        łotr, kanalia, zbrodniarz, 
        wypuścił nam cały niemal zapas 
        benzyny w morze. Jechaliśmy z 
        pomocą motoru jeszcze przez 
        godzinę, a potem nasz piękny 
        ślizgacz, nazwany przeze mnie 
        "Błyskawicą", wlókł się, jakby 
        przez ironię, chodem 
        zdychającego ślimaka, gdyż wiatr 
        ucichł i rozpięte czym prędzej 
        żagle zwisały martwo, jak 
        bielizna, suszona w kuchni...
          Co się wtedy działo, nie 
        potrafię powtórzyć. Mr. Morgan 
        ryczał, jak dzikie zwierzę. Inni 
        pasażerowie wtórowali mu w miarę 
        temperamentu. Zbrodniarza nie 
        wykryto. Był nim zapewne ktoś z 
        załogi, ale kto, który?






          Zaczęła się moja golgota. 
        Wszystkie okręty, zapytywane 
        telegraficznie o benzynę, 
        odpowiadały stereotypowo, że nie 
        mają żadnych zapasów na 
        pokładzie... Głupi by w to 
        wierzył. Inne oświadczały, że 
        nie mogą dla nas zbaczać z kursu 
        i narazić się na konsekwencję 
        dużego opóźnienia. Banda 
        przeklęta!
          Piątego dnia podróży 
        wyczerpały się zapasy żywności. 
        Były przecież obliczone na trzy 
        dni zaledwie. Łowiliśmy ryby, 
        lecz grymaśne podniebienia 
        bogatych pasażerów "Lightning" 
        nie były zadowolone z takiego 
        wiktu...
          - To wyzysk!... Bandytyzm! - 
        wył M. Morgan. - Za dwa tysiące 
        dolarów dają nam ohydne ryby na 
        śniadanie, na obiad i kolację. 
        Już wy mi za to zapłacicie!...
          Zabrakło wody. Wybuchł bunt 
        pasażerów. Omal nie doszło do 
        strzelaniny z rewolwerów. 
        Uwięziłem rozwścieczonego 
        adwokata w kabinie i 
        zdecydowałem się na wysłanie w 
        przestrzeń rozpaczliwego krzyku 
        rozbitków: "Save our souls"...
          - Oh, wielkie kompanie czekały 
        na to "Sos"! Dwie godziny 
        później podpłynął ku nam jeden z 
        olbrzymich statków. Zabrał 
        wszystkich pasażerów, załodze 
        dostarczył benzyny, której 
        oczywiście wystarczyło tylko na 
        pół dnia, i żywności...
          - Dowlekliśmy się do Nowego 
        Jorku dziesiątego dnia podróży, 
        przyholowani przez umyślnie po 
        nas wysłany parowczyk...
          A rezultat?
          Mr. Morgan nie zadowolił się 
        wygraniem jednego procesu 
        więcej. Podburzył wszystkich 
        pasażerów i rozpoczął proces o 
        wypłacenie przyrzeczonego 
        odszkodowania 100 dol. za każdą 
        godzinę spóźnienia. Izaak Caster 
        podjął z "Guarany Trust Company" 
        moje 30 000 funtów. Aby nie pójść 
        do więzienia za długi, 






        sprzedałem za bezcen moją 
        "Lightning" pewnemu 
        przedsiębiorcy, ale ostatecznie 
        brakło mi na podróż do Anglii, 
        choćby trzecią klasą...
          Nowy nabywca ślizgacza gotował 
        się do powtórnej przeprawy przez 
        Atlantyk. Nie żałował na iście 
        amerykańską reklamę, lecz 
        kompanie okrętowe miały większe 
        fundusze. Rozpoczęły gwałtowną 
        kampanię, której metodą było 
        ośmieszenie komunikacji 
        ślizgaczami. Nie brakło 
        zjadliwych karykatur, 
        przedstawiających unieruchomioną 
        na oceanie "Lightning", a dokoła 
        niej rekiny, trzymające 
        benzynowe zapalniczki...
          "Może panom pożyczyć paliwa?" 
        brzmiał napis pod rysunkiem. 
        Albo takie ogłoszenia:
        
          "Komu się śpieszy do Europy, 
        niech używa najnowszych środków 
        lokomocji. Ślizgacz "Ślimak" 
        przebywa Atlantyk w rekordowym 
        czasie dziesięciu dni."
        
          Nie brałem udziału w powrotnej 
        podróży i dzięki temu żyję, Mr. 
        Bronson... Bo, o ile pan pamięta 
        ten wypadek, "Lightning" nie 
        dotarła nigdy do brzegów Europy. 
        Przepadła bez śladu wraz z całą 
        załogą i garstką pasażerów. 
        Poszła na dno, razem ze swym 
        nowym właścicielem i wynalazcą, 
        moim dawnym wspólnikiem. 
        Zginęła, nie wysławszy nawet 
        zwykłego: "Sos"...
          Byłem nędzarzem. Byłbym nim do 
        dzisiaj, gdyby nie spadek po 
        zamożnej ciotce. Powróciłem do 
        Anglii, żyjąc jedną tylko myślą: 
        za wszelką cenę sprawdzić, czy 
        moje podejrzenia są słuszne...
          I sprawdziłem!...
          Czy wie pan, kim jest Izaak 
        Caster?... To współwłaściciel 
        największej kompanii okrętowej, 
        której luksusowe statki przewożą 
        pasażerów przez Atlantyk... 
        Proszę samemu sprawdzić...
          To mi wystarczyło, Mr. 






        Bronson, choć panu ten dowód 
        może się wydać kruchym...
          M. Caster, umieściwszy 
        zaufanego człowieka na pokładzie 
        "Lightning", sprowokował ów 
        zakład, aby mnie zniszczyć do 
        reszty. Wiedział, że taką 
        właśnie kwotę posiadam w "Credit 
        Lyonais", że tyle mi tylko 
        pozostało po zbudowaniu 
        ślizgacza...
          Mr. Caster, jak się 
        dowiedziałem, mianował adwokata 
        Morgana amerykańskim syndykiem 
        kompanii i nakłonił go do 
        zorganizowania zbiorowej akcji 
        wszystkich pasażerów w procesie 
        o odszkodowanie za spóźnienie...
          Na tej podstawie ośmielam się 
        twierdzić, iż nie kto inny, lecz 
        Caster spowodował zatonięcie 
        ślizgacza...
          Tak, Mr. Bronson!...
          Powie pan może, że mały 
        stateczek, mogący zabrać ledwie 
        pięćdziesięciu podróżnych, nie 
        mógł być poważnym konkurentem 
        dla kompanii, które 
        rozporządzają całymi flotami 
        olbrzymich okrętów. You are 
        right, lecz Izaak Caster i jego 
        wspólnicy patrzyli dalej. 
        Zrozumieli, że w moje ślady 
        pójdą setki, tysiące 
        przedsiębiorstw, że trzeba rzecz 
        utrącić w zarodku i nie tylko 
        amatorów do podróży ślizgaczami, 
        ale i moich naśladowców 
        zniechęcić gruntownie, przekonać 
        ich o niedorzeczności samego 
        pomysłu...
          I dzięki temu, Mr. Bronson, 
        ślizgacze obsługują dziś tylko 
        komunikację przybrzeżną, a przez 
        ocean podróżujemy po staremu na 
        pokładach olbrzymich statków, 
        składając olbrzymi haracz do 
        kieszeni rekinów finansjery.
          Teraz proszę uważać!...
          W miejsce pokonanych, 
        ośmieszonych ślizgaczy, zjawiają 
        się samoloty. Oto nowy, jesczze 
        groźniejszy konkurent dla 
        kompanii okrętowych. Niechże się 
        znajdzie jeszcze z dwudziestu 






        takich Lindberghów, Chamberlinów, 
        to co nastąpi? Zupełny przewrót 
        w komunikacji transoceanicznej. 
        Powstaną potężne towarzystwa, 
        zaczną budować olbrzymie 
        samoloty pasażerskie i wariat 
        pojedzie na pokładzie tych 
        starych pudeł 50 000 tonowych, 
        wariat chyba lub człowiek, 
        zapadający tak łatwo na morską 
        chorobę, jak ten przeklęty 
        adwokat Morgan.
          Kupiec, bankier, 
        przemysłowiec, dziennikarz, 
        słowem każdy szanujący się 
        businessman, dla którego "time is 
        money", poleci samolotem, bo 
        zamiast stracić sześć dni, 
        straci tylko półtorej doby. 
        Półtorej doby! Dwie noce i 
        dzień. Odliczywszy nocne spanie, 
        straci netto tylko jeden dzień 
        na podróż... Hallo, mister!... 
        Czy pan to pojmuje? Z Paryża do 
        Nowego Jorku jeden dzień 
        zaledwie!
          Ale kompanie czuwają. Trzeba 
        rzecz zniweczyć w zarodku, jak 
        biedne ślizgacze... Trzeba ludzi 
        odstraszyć!"
          Mr. Gouse zakrztusił się, 
        zakaszlał, aż mu łzy w oczach 
        stanęły. Wyzyskałem tę małą 
        przerwę, aby nareszcie dojść do 
        głosu.
          - Bardzo to pan pięknie 
        wykombinował - rzekłem - ale jak 
        pan sobie wyobraża tę zbrodniczą 
        kampanię? Czy może...
          - Nie skończyłem jeszcze - 
        upomniał się o swoje prawa. - 
        Jeśli jednak mam wpierw 
        odpowiedzieć na pańskie pytanie, 
        to powiem krótko: nonsensem 
        byłoby sądzić, że ktoś 
        przekupuje konstruktorów, gdyż 
        primo, taką rzecz wykryto by 
        szybko, secundo, każdy aparat 
        poddaje się przed lotem ścisłej 
        próbie; jeszcze większym 
        absurdem byłoby twierdzić, że 
        wśród załogi samolotu znajduje 
        się przekupiony zbrodniarz, jak 
        to miało miejsce na moim 
        ślizgaczu, gdyż spowodowanie 






        katastrofy  samolotu grozi 
        śmiercią wszystkim pilotom i 
        nikt nie ryzykowałby życia dla 
        największej sumy...
          - Więc?
          - Słyszał pan coś może o 
        wynalazku Hertza?
          - Owszem - skinąłem głową. - 
        Podobno Niemcy pracują nad tym w 
        tajemnicy...
          - O której wszyscy mówią, 
        wobec czego przestał być 
        tajemnicą. Ja sądzę, że prócz 
        Niemców także inne narody 
        zainteresowały się tym 
        wynalazkiem. Oczywiście dowiemy 
        się o tym dopiero przy okazji 
        jakiejś nowej wojny światowej. 
        Na razie sza!... Otóż zapewniam 
        pana, że na co może sobie 
        pozwolić najbiedniejsze 
        państewko, na to może sobie 
        pozwolić tym bardziej taka 
        potęga, jak cichy trust kompanii 
        okrętowych... O, dam głowę, że 
        te rekiny dawno zwróciły uwagę 
        na genialny wynalazek Hertza, że 
        postarały się o udoskonalenie go 
        do najwyższych granic 
        możliwości. Mają chyba 
        odpowiednie fundusze...
          Niech pan posłucha teraz, jak 
        ja sobie wyobrażam akcję tych 
        panów. Przypuśćmy, że 
        przeznaczyli na ten cel jakiś 
        mały parowiec, którego załoga, 
        zapewne bardzo nieliczna, składa 
        się z ludzi doskonale opłacanych 
        i zaprzedanych swym zbrodniczym 
        chlebodawcom. Parowiec jest 
        wyposażony w ulepszony aparat do 
        wysyłania fal, paraliżujących 
        prądnicę każdego silnika...
          Jakiś lotnik zamierza teraz 
        przelecieć nad oceanem. O 
        odlocie trąbi się już miesiąc 
        naprzód. Panowie Izaak Caster 
        and Comp. znają dokładnie 
        wytyczoną trasę biednego 
        samolotu, jak zna ją z gazet 
        pan, ja i każdy.
          Przychodzi moment startu. 
        Lotnik czy lotnicy, pełni 
        najlepszych nadziei, wzbijają 
        się w powietrze i płyną nad 






        oceanem, nie przypuszczając, że w 
        poprzek ich drogi przywarował 
        straszliwy korsarz dwudziestego 
        stulecia, ów przeklęty parowiec.
          Samolot wpada nagle w sferę 
        działania owych fal, których 
        zasięg może być znaczny, i bęc w 
        morze. Szczęśliwy ten, komu uda 
        się opaść na fale ślizgowym 
        lotem i wysłać w przestrzeń 
        błagalne "Sos". Jeśli morze 
        nie jest wzburzone, jeśli 
        łaskawym zrządzeniem losów 
        przepływa w pobliżu jakiś okręt, 
        to lotnicy ocalą życie i do 
        śmierci będą wierzyli, że upadek 
        spowodował defekt silnika... 
        Wszakże przestał działać w 
        pewnej chwili...
          Ale przeważnie ratunek 
        przyjdzie za późno, bo w pobliżu 
        znajduje się tylko jeden statek, 
        ów korsarski parowiec, który 
        oczywiście zamiast pośpieszyć z 
        pomocą, będzie zmykał w 
        przeciwnym kierunku...
          Tak, Mr. Bronson...
          - Ale jak mi pan wytłumaczy 
        udane przeloty nad oceanami? - 
        wtrąciłem....
          - Całkiem po prostu. Samolot 
        takiego szczęściarza zboczył o 
        kilkanaście, czy kilkadziesiąt 
        kilometrów z wytyczonego szlaku 
        i na swoje szczęście rozminął 
        się z przyczajonym korsarzem...
          - Hm, hm, hm - chrząknąłem 
        więcej ubawiony zacietrzewieniem 
        mojego rozmówcy, niż przekonany 
        jego wywodami. - Na wszystko ma 
        pan gotową odpowiedź.
          Mr. Grouse uśmiechnął się 
        zarozumiale.
          - Bo moja hipoteza jest 
        przemyślana w najdrobniejszych 
        szczegółach i nic jej nie 
        obali... Na przykład niech się 
        znajdzie sprytny lotnik, co 
        wystartuje bez idiotycznych 
        zapowiedzi, niechaj nie mówi 
        nikomu kiedy wyleci, skąd, 
        którędy poszybuje, dokąd i tak 
        dalej, a ręczę panu, że 
        przebędzie Atlantyk w najlepszym 
        zdrowiu, chyba... chyba, że 






        natrafi na wielką burzę...
          - Otóż to właśnie, Mr. Grouse! 
        Chyba, że napotka burzę, chmurę 
        śniegową, silne opady 
        atmosferyczne, chyba że będzie 
        miał defekt motoru, że pęknie mu 
        śmigło, że nerwy mu wypowiedzą 
        posłuszeństwo i takich "chyba" 
        będzie sto, a pan wszystko 
        zapisze na rachunek kompanii 
        okrętowych...
          Mr. Grouse był bardzo 
        cierpliwy i zaczął swe wywody da 
        capo, czego oczywiście nie 
        zamierzam powtarzać...
          W pewnym momencie zagadnąłem 
        go w ten sposób.
          - Czy nie sądzi pan, że w 
        takim razie należałoby 
        rozpocząć zaciętą walkę z tym 
        nowoczesnym korsarstwem, 
        używając pańskiej definicji, z 
        którą się zresztą nie zgadzam...
          Aż podskoczył na krześle z 
        radości...
          - Naturalnie, kochany 
        panie!... Naturalnie! Dlatego 
        wtajemniczyłem w moją hipotezę 
        właśnie pana, a nie kogo 
        innego...
          - Dlaczego właśnie mnie?
          - Bo, widzi pan, choć wierzę 
        niezłomnie w to, co 
        powiedziałem, brak mi dowodów, 
        które mogłyby przekonać sędziów, 
        w razie, gdyby mnie kompanie 
        okrętowe pociągnęły do 
        odpowiedzialności. Z panem 
        zupełnie inna sprawa. Literat - 
        dziennikarz może sobie kropnąć 
        niby to fantastyczny utwór, 
        który de facto będzie wiernym 
        odtworzeniem rzeczywistego stanu 
        rzeczy i nikt się nie ośmieli 
        pana zaczepić z tego powodu... 
        Mr. Bronson! - zawołał głosem 
        uroczystym. - Pasuję pana na 
        rycerza słusznej sprawy... Walcz 
        pan ze stugłową hydrą! Daję panu 
        niewyczerpany temat i rezygnuję 
        z praw autorskich, czy 
        honorariów...
          Masz tobie! Jeszcze jeden 
        projektodawca literackich 
        utworów. Ano, godny kompan Dicka 






        Campbella.
          Ale ostatecznie, "mutatis 
        mutandis", będzie można z tego 
        ględzenia coś przecedzić do 
        drugiej noweli. Dick zmartwi się 
        więc trochę, że rolę czarnego 
        charakteru przejmie po niewiernej 
        Alicji, narzeczonej Johna 
        Moore'a... pani kompania 
        okrętowa, lecz co mi tam jego 
        zmartwienie czy dąsy... Co mi 
        tam, że sam utwór wiele straci 
        na tej zmianie, skoro słodka 
        Halina nie będzie miała 
        odpowiednika w wyrachowanej, 
        złej Alicji...
          - Zrobione, Mr. Grouse - 
        rzekłem, kiwając na kelnera, aby 
        uregulować rachunek. - Wracam do 
        domu pisać nowelę o tragicznym 
        locie nad oceanem, pod świeżym 
        wrażeniem pańskiego 
        opowiadania...
        
          XVIII
        
          Śmiertelny wróg wielkich 
        kompanii okrętowych był tak 
        uszczęśliwiony moją decyzją, że 
        odprowadził mnie aż do samego 
        domu...
          Było po drugiej, kiedy 
        znalazłem się w mieszkaniu, lecz 
        pomimo spóźnionej pory nie 
        odczuwałem potrzeby snu. 
        Niemiły, a szczęśliwie 
        zakończony epizod z pamiętnikiem 
        Haliny, jej opowiadanie, 
        wreszcie przydługie wywody Mr. 
        Gruose'a, wszystko to wybiło 
        mnie ze snu tak skutecznie, że 
        zrzuciłem czym prędzej ubranie i 
        w piżamie zasiadłem przy biurku 
        do pisania.
          Szło mi licho, jeśli nie 
        powiem źle. I dziwna rzecz, 
        wspomnienie uroczej Polki nie 
        było przyczyną braku nastroju do 
        pisania tym razem, jak nie był 
        nią wczorajszy eksperyment z 
        Dolly, który mi zabił klina do 
        głowy, że moja przyszła jest 
        niepewnym materiałem na żonę... 
        Nie! Przyczyna była inna i 
        naprawdę niezwykła... Niewinny 






        aparat telefoniczny, stojący tuż 
        obok na biurku, nabrał nie 
        wiedzieć dlaczego, magnetycznych 
        właściwości. Przykuwał mój 
        wzrok, odrywał spojrzenia od 
        brulionu i myśli od tematu 
        przerabianej noweli, jakby 
        zapraszając, abym zadzwonił 
        gdziekolwiek... Ale gdzie, 
        dokąd, do kogo? Dolly śpi o tej 
        porze niewątpliwie, podobnie, 
        jak Halina. Więc do redakcji?... 
        Hm, to prędzej... Byłbym się 
        może na to zdecydował, gdyby nie 
        głupia ambicja, że, dzwoniąc 
        gdziekolwiek, uwidocznię moją 
        słabość czy zależność od 
        martwego przedmiotu, że dam się 
        mu niejako zahipnotyzować...
          Poszedłem po linii 
        najmniejszego oporu. Aby 
        zwalczyć niezrozumiałą a potężną 
        pokusę, usunąłem ją po prostu. 
        Zdjąłem słuchawkę z widełek i 
        wyłączony w ten sposób aparat 
        przestawiłem na okno, 
        zasłoniwszy go w dodatku 
        firanką...
          To pomogło, albo wmówiłem w 
        siebie, że pomogło. W każdym 
        razie zacząłem wreszcie pisać...
          O piątej rano wstałem od 
        biurka. Druga nowela była 
        gotowa. Właściwie nie był to 
        zupełnie nowy utwór, gdyż, aby 
        się zbytnio nie fatygować, 
        pozostawiłem wszystkich czterech 
        bohaterów, jak byli, wybielając 
        tylko czarniawe charaktery. Więc 
        Alicja stała się najwierniejszą 
        kochanką Johna, De Costa żywił 
        co prawda ukryty sentyment do 
        narzeczonej przyjaciela, lecz 
        myślał tylko o szczęściu tamtych 
        dwojga. Wolff, mechanik, 
        pozostał małomówną mrówką 
        roboczą i chuchał na aparat z 
        troskliwością dobrotliwej babki. 
        Tak więc cała zgodna, miłująca 
        się trójka lotników gotowała się 
        do przebycia ostatniego etapu 
        gigantycznej podróży, nie 
        przeczuwając, że koło Nowej 
        Funlandii przyczaił się 
        statek_korsarz (wybitny wpływ 






        Mr. Grouse'a), wyposażony w 
        aparat do wysyłania morderczych 
        fal elektromagnetycznych. 
        Samolot wpada w morze. John 
        Moore odnosi kontuzje. Wolff 
        telegrafuje niezmordowanie. 
        Szlachetny de Costa z 
        poświęceniem własnego życia 
        ratuje przyjaciela, ale nie na 
        długo... Raz jeszcze zaświtała 
        biedakom jutrzenka nadziei, 
        kiedy w oddali ujrzeli kontury 
        małego parowca. Lecz był to 
        statek należący do 
        najpotężniejszej kompanii 
        okrętowej świata "Sun Line", ten 
        sam, który doskonały samolot 
        przed chwilą "zestrzelił", jeśli 
        wolno użyć tego wyrażenia. Jego 
        kapitan obserwował przez lunetę 
        rozpaczliwe wysiłki rozbitków, a 
        kiedy zniknęli, nakryci górami 
        wody, parsknął szyderczym 
        śmiechem i zatarł dłonie na znak 
        zadowolenia. - Hip, hip, hura! - 
        zawołał do drugiego oficera. - 
        Zarobiliśmy znowu uczciwie swoje 
        100 000. - Chwilę potem mały 
        parowiec mknął chyżo ku brzegom 
        Kanady...
          Naśladując owego kapitana 
        zbirów, zatarłem także ręce, 
        zadowolony, że pozbyłem się 
        roboty...
          - Dicku Campbell! - rzuciłem 
        wezwanie nieobecnemu szefowi. - 
        Jeśli i tym razem przyznasz się 
        do autorstwa noweli, to cię 
        poślę do Mr. Grouse'a... A ty, 
        moja słodka Halino, śpij 
        spokojnie. Twej tajemnicy nikt 
        nie przeniknie, bo na straży 
        twego honoru stoję ja!...
          Wygłosiwszy tak patetyczny 
        monolog, zacząłem się rozbierać. 
        Na wspomnienie smutnej pary oczu 
        rozczuliłem się szybko. 
        Przypomniałem sobie, że w 
        krasomówczym zapale nazwałem ją 
        "moją"... - Moja, moja, moja! - 
        powtarzałem bez końca, coraz 
        głośniej, coraz pewniej, jakby 
        całemu światu rzucając rękawicę. 
        - Moja kochana dziewczyna śpi 
        sobie jeszcze - szeptałem 






        wzruszony...
          - A Dolly? - warknął ktoś z 
        kąta. Poznałem głos 
        Ralpha_gentlemana...
          - Prawda, Dolly! - westchnął 
        ciężko Ralph_ten trzeci, 
        błagając redaktora wzrokiem o 
        słowa pocieszenia, o drogę 
        wyjścia z beznadziejnej 
        sytuacji... Ale ów zdrajca 
        ziewnął tylko od ucha do ucha i 
        burknął mentorskim tonem.
          - Nie rób głupstw, chłopcze. 
        Dolly, to partia. Pomijam 
        wyprawę, eleganckie mieszkanie, 
        urządzone według wypróbowanego 
        gustu Dicka, ale posag i 
        stosunki w wielkim świecie, 25% 
        akcji "New York Morning News", 
        to nie fraszka...
          - Za tydzień twój ślub z Dolly 
        - dorzucił gentleman... - 
        Złamałbyś serce dziewczynie, 
        która, choć jest  może trochę 
        pusta, ale kocha cię szczerze.
          Znów redaktor dorzucił swoje 
        trzy grosze.
          - Dolly otrzyma także 25%, a 
        po śmierci Dicka odziedziczy 
        pozostałą połowę dziennika, 
        drukarni, gmachu etc.
          Potem gentleman:
          - Wynikłyby plotki z tak 
        nagłego zerwania... Pomyśl, 
        chłopcze... Za siedem dni twój 
        ślub... Za siedem... Za 
        tydzień!...
          - Oh, dlaczego nie za rok! - 
        wybuchnąłem i zrozpaczony 
        rzuciłem się na łóżko...
          Nieprędko zasnąłem i niedługo 
        spałem...
          Obudziło mnie kołatanie tak 
        wściekłe, że skoczyłem na dywan 
        na równe nogi...
          Dick Campbell, zaniepokojony 
        moją ponowną nieobecnością, 
        przysłał chłopca redakcyjnego...
          - Nie można było telefonować, 
        u licha? - warknąłem.
          - Sir, podobno dzwoniono do 
        pana kilka razy, lecz najpierw 
        nikt się nie odzywał, a potem 
        słuchawka była odłożona. Tak 
        powiedziała telefonistka z 






        centrali.
          Racja. Przecież odłożyłem 
        słuchawkę, zabierając się do 
        pisania noweli... Poklepałem 
        boya po karku...
          - Wracaj, mały i powiedz, że 
        za pół godziny przyjdę do 
        redakcji...
          Z brulionem noweli w teczce 
        pod pachą, z miną Cezara, 
        odbywającego wjazd triumfalny, 
        wyszedłem z domu na ulicę... Z 
        przyzwyczajenia raczej, niż z 
        obowiązkowości, rzuciłem 
        wzrokiem na grupkę kolporterów 
        "urzędujących" na najbliższym 
        skrzyżowaniu ulic. Zdziwiłem 
        się. "N. Y. Morning News", 
        wychodzące wczas rano, miały o 
        tej porze zazwyczaj mało 
        nabywców... A dzisiaj?... Pomimo 
        spóźnionej pory (było kwadrans 
        na dziesiątą) wszyscy chcieli 
        nabyć numer naszego pisma...
          - Dla mnie "Morning News" - 
        rzucił przez zęby pan z fajką, a 
        stara jejmość, człapiąca za nim, 
        powtórzyła, jak echo:
          - Dla mnie także "Morning 
        News"...
          - "Morning News", chłopcze! - 
        krzyknął jakiś elegant.
          - Jeszcze jeden, poproszę - 
        powiedziała grzeczna panienka z 
        pieskiem...
          Wyobrażam sobie minę Dicka. 
        Pasjami lubił obserwować robotę 
        sprytnych kolporterów, a 
        niekiedy podchodził ku nim z 
        kapeluszem, nasuniętym aż na 
        nos, aby go ktoś nie poznał...
          - Dla mnie, chłopcze, "Morning 
        News" - mówił tak głośno, że 
        ludzie się oglądali. - To jest 
        jedyne porządne pismo w całych 
        Stanach... Innego nie czytuję z 
        reguły...
          Szkoda, że nie ma go ze mną... 
        Miałby prawdziwą uciechę...
          - Trzeba naśladować pana 
        teścia - mruknąłem z humorem i 
        podszedłszy do najbliższego 
        chłopaka, rzuciłem głośno.
          - Został ci jeszcze jakiś 
        numer "Morning News"? Bo widzę, 






        że innych pism nie 
        sprzedajesz...
          - Yes, sir - brzmiała 
        odpowiedź i towarzyszyło jej 
        radosne spojrzenie dziecięcych 
        jeszcze, lecz sprytnie 
        patrzących oczu. - Kończę 
        sprzedawać drugą paczkę 
        dzisiaj... Żeby tak zawsze szło!
          Wziąłem egzemplarz naszej 
        gazety z zamiarem przejrzenia go 
        w taksówce, lecz nagle przyszła 
        mi ochota zobaczyć, jak wygląda 
        felieton Taylora i artykuł Haiga 
        o emigracji żółtych na Alaskę. 
        Liczyłem się z tym, że przyjdzie 
        wysłuchać kazania od Dicka i nie 
        od rzeczy było zapoznać się z 
        materiałem... Ha, powinienem to 
        był uczynić jeszcze wczoraj...
          Otworzyłem pismo, przerzuciłem 
        dwie kartki i nagle zachwiałem 
        się na nogach... Ryknąłem tak 
        strasznie, że przechodzące obok 
        mnie panie uskoczyły w bok 
        przerażone. Przetarłem oczy, 
        sądząc, że śpię... Spojrzałem na 
        zadrukowaną płachtę papieru, 
        cuchnącego świeżą farbą 
        drukarską. Nie!... To nie był 
        sen, niestety... Dwucalowymi 
        literami był tam wydrukowany 
        tytuł mej nowelki:
          "Mogiła na Oceanie".
        
          XIX
        
          - Czy pan zasłabł?...
          Obejrzałem się, spojrzałem 
        nieprzytomnie na mówiącego. Był 
        to młody chłopak, ubrany po 
        sportowemu, prawdopodobnie 
        skaut, lub członek Ymca. 
        Chciał mi udzielić "pierwszej 
        pomocy"...
          - Dziękuję panu - odrzekłem 
        bezdźwięcznie. - Chciałem zdobyć 
        taksówkę.
          W minutę przyprowadził żądane 
        taxi...
          - Odwiozę pana - zaofiarował 
        się usłużnie...
          - To naprawdę niepotrzebne... 
        Jeszcze raz panu serdecznie 
        dziękuję.






          W aucie wróciła mi energia...
          - "Morning News"! - huknąłem 
        na szofera. - Tylko pędem, na 
        Boga!...
          Wzruszył ramionami i wskazał 
        ręką leniwie płynącą rzekę 
        pojazdów, do której zbliżaliśmy 
        się pod kątem prostym i która 
        miała nas pochłonąć za chwilę...
          - Proszę jechać bocznymi 
        ulicami...
          Po drodze starałem się skupić 
        rozpierzchłe myśli. Powiodło to 
        mi się częściowo, lecz umysł 
        porażony, odrętwiały, pracował 
        źle, pracował w niewłaściwym 
        kierunku. Więc zamiast 
        przemyśliwać, jak przeszkodzić, 
        aby dzisiejszy numer naszego 
        pisma nie dostał się do rąk 
        Haliny, względnie, o ile go już 
        czytała, jak się usprawiedliwić, 
        jak udowodnić, że przeklętą 
        nowelę napisałem już kilka dni 
        temu, a nie pod wpływem jej 
        wczorajszych zwierzeń, zacząłem 
        na gwałt szukać winowajcy... 
        Sprawa była jasna. Albo Taylor 
        nie wykonał polecenia, a w takim 
        razie wybiję mu wszystkie zęby i 
        dziś jeszcze wyleci z redakcji, 
        albo... Dick... Hm... To 
        bardziej prawdopodobne. Taylor 
        nie ośmieliłby się chyba 
        zlekceważyć rozkazu swego 
        przyszłego szefa i 
        chlebodawcy...
          Więc Dick... Zaszedł 
        prawdopodobnie do drukarni koło 
        północy, dowiedział się o mej 
        decyzji i ze zwykłą swą 
        apodyktycznością zmienił ją, nie 
        pytając mnie o zdanie...
          Zamajaczyła mi nagle przed 
        oczyma twarz Haliny. Mniejsza 
        już, co sobie pomyślała o mnie, 
        o wartości mego słowa, ale co 
        ona, biedaczka, przeszła, jak 
        cierpiała, jak cierpi jeszcze w 
        tej chwili, jeśli fatalny 
        sobotni numer "Morning News" już 
        ma w rękach...
          Na tę myśl ogarnęła mnie 
        niepohamowana wściekłość...
          - Czekaj, łajdaku! - 






        odgrażałem się pod adresem 
        Campbella. - Myślisz, że skoroś 
        złapał męża dla córki, to ci się 
        uda zrobić z niego posłusznego 
        manekina, który będzie znosił 
        twe idiotyczne humory bez 
        szemrania?... Nie, mój panie!... 
        Ja ci pokażę, że mnie nie wolno 
        lekceważyć i podrywać  mego 
        autorytetu wobec personelu 
        redakcyjnego. Jestem zdecydowany 
        na wszystko. Mogę dziś opuścić 
        twoją budę, ale ty mnie 
        popamiętasz!...
          Taksówka zajechała wreszcie 
        przed gmach "N. Y. Morning 
        News". Wpadłem do windy, 
        wyskoczyłem na dwudziestym 
        piętrze, gdzie mieściły się 
        biura naczelnego redaktora i 
        sekretarzy, przebiegłem, jak 
        wicher, niedługi korytarz i 
        runąłem w drzwi gabinetu 
        Dicka...
          Miał szczęście, że go nie 
        zastałem...
          - Jest na dole, w drukarni... 
        Robimy trzeci nakład 
        dzisiejszego numeru, a wszystko 
        przez pańską nowelkę.... 
        Gratulu...
          Mr. Haig nie dokończył i 
        skurczył się przerażony, 
        zmiażdżony siłą mego wzroku.
          Przystąpiłem do niego i wpiłem 
        mu wszystkie dziesięć palców w 
        ramiona, aż syknął z bólu. Mam 
        podobno diabelnie mocne łapy...
          - Mr. Haig, zanim policzę zęby 
        Taylorowi i jeszcze drugiemu 
        panu, zapytuję, dlaczego pański 
        artykuł o Alasce nie ukazał się 
        w dzisiejszym numerze. Zapewne 
        pocił się pan nad nim całą noc i 
        drukarnia nie mogła dłużej 
        czekać... - zasyczałem...
          - Nie, nie... - zaprzeczał 
        skwapliwie. - Artykuł był gotów 
        na czas i Taylor też nic nie 
        winien. Zaraz  po pańskim 
        telefonie przyszedł Mr. 
        Campbell. Był bardzo zdziwiony 
        pańską decyzją. Telefonował z 
        pięć razy do pana, ale nikt się 
        nie odzywał. Wysłany chłopiec 






        redakcyjny wrócił z wiadomością, 
        że pana nie ma w domu... Mr. 
        Campbell był wściekły po 
        prostu... - Co jemu do łba 
        strzeliło - mówił. Oh, oberwało 
        się nam wszystkim po kolei. Do 
        godziny pierwszej czekaliśmy 
        jeszcze na pana. Wreszcie szef 
        palnął się dłonią w czoło, jakby 
        sobie coś przypomniał. - Obraził 
        się widocznie na mnie - rzekł - 
        że zauważyłem żartem, iż trzeba 
        zwrócić uwagę na tę nowelkę 
        nawet tym, którzy nie lubią 
        tracić czasu na czytanie 
        podobnych bzdur, jak utwory 
        literackie... ale to był żart, u 
        licha. Nie będziemy się z tego 
        powodu narażali na straty. 
        Reklama świetlna pracuje od 
        ósmej wieczorem, zapowiada na 
        jutro wyjaśnienie zagadkowego 
        zaginięcia samolotu N. N., a ja 
        mam zmieniać numer, dlatego 
        tylko, że mój pan zięć się 
        trochę obraził... Hallo, Mr. 
        Taylor!... Maszyna w ruch!... 
        Mr. Bronson do jutra zapomni o 
        dziecinnej obrazie... Tak się 
        rzecz miała, Mr. Bronson - 
        zapewniał redaktor Haig. - 
        Proszę zapytać Taylora i innych, 
        którzy byli przy tym obecni... 
        Mr. Taylor twierdził, że pan 
        zajdzie do drukarni i wyjaśni 
        powody, dla jakich polecił 
        wstrzymać druk swej noweli, 
        ponieważ jednak nie przyszedł 
        pan do kwadrans na drugą, a 
        dłużej czekać nie było można, 
        więc numer poszedł w pierwotnym 
        układzie...
          Ha, w takim razie ja zawiniłem 
        w pierwszym rzędzie, bo, zamiast 
        słuchać w restauracji 
        idiotycznego ględzenia tego 
        maniaka, Mr. Grouse'a, 
        powinienem był przyjechać 
        natychmiast do gmachu "Morning 
        News", jak to Taylorowi 
        telefonicznie zapowiedziałem... 
        Moja wina!... Moja wina przede 
        wszystkim, ale Dick także 
        zawinił. Zbyt wygodnie 
        interpretował sobie przyczyny 






        mej decyzji...
          Do drzwi ktoś zapukał...
          - Sir, list do pana... 
        Przyniosła go przed chwilą jakaś 
        Murzynka.
          - Murzynka?... - Powtórzyłem, 
        odbierając z rąk boya, średniej 
        wielkości kopertę, z lakową 
        pieczęcią... Nagle pociemniało 
        mi w oczach... Murzynką jest 
        Anna, stara służąca Haliny. 
        Jeden rzut oka na adres 
        potwierdził słuszność tej obawy. 
        To było to samo duże, wyraźne 
        pismo, jakie widziałem wczoraj 
        na kartce jej pamiętnika...
          Trzęsącymi się palcami 
        rozerwałem kopertę, spojrzałem 
        na pierwsze linijki i zwaliłem 
        się na fotel...
          Boy znikł za drzwiami, Mr. 
        Haig ulotnił się także. 
        Pozostałem sam w gabinecie 
        Dicka. Sam na sam z swoim bólem, 
        i z tym fatalnym listem. 
        Przemknęło mi przez myśl, że 
        podobnego uczucia muszą doznawać 
        skazańcy, zamknięci w Sing_sing, 
        kiedy do "celi śmierci" wkroczy 
        urzędnik i drewnianym głosem 
        obwieści, że gubernator odrzucił 
        prośbę o ułaskawienie, że wyrok 
        śmierci na krześle elektrycznym 
        będzie wykonany za dwie 
        godziny...
          Pierwszy wiersz listu był dla mnie 
        wyrokiem, a jednak znalazłem 
        siłę do przeczytania całej 
        treści.
        
          "Pańską nowelkę przeczytałam 
        przed chwilą. Teraz dopiero 
        zrozumiałam, dlaczego opuścił 
        mnie Pan wczorajszego wieczoru 
        tak nagle i jaką to pilną robotę 
        miał pan w redakcji...
          Nie mam do pana żalu za to, że 
        w osobie bohaterki Alicji 
        przypisał mi Pan "zalety", do 
        jakich się naprawdę nie 
        poczuwam. Nie miał Pan przecież 
        obowiązku wierzyć w prawdziwość 
        moich słów i zwierzeń.
          Nie czuję do Pana żalu ani 
        wzgardy, że potępił Pan 






        publicznie bezbronną kobietę, za 
        którą nie ma się kto ująć, ani 
        za to, że tak szybko zdążył Pan 
        zapomnieć o słowie gentlemana. 
        Pan na litość raczej zasługuje, 
        niż na pogardę.
          Lecz nienawidzę Pana za to 
        jedynie, że zabił Pan we mnie 
        wiarę w uczciwość ludzką. Dziś 
        wiem, że człowiek, który potrafi 
        sobie nadać pozory szlachetności 
        i delikatności mego 
        nieodżałowanego Waltera, może 
        być i jest rzeczywiście tylko... 
        (niech Pan sam dokończy).
          A pomimo wszystko żywię dla 
        Pana głęboką i szczerą 
        wdzięczność. Mniejsza o to, czy 
        kierowała Panem godna pochwały 
        chęć oblania mnie zimną wodą, 
        czy obawa, że inny 
        literat_businessman ubiegnie Go 
        w wyzyskaniu pomysłu nowelki. W 
        każdym razie jestem Mu winna 
        serdeczną podziękę za to, że 
        zdemaskował się Pan tak 
        wcześnie... Bo gdyby...
          Z odpowiednim szacunkiem
          Halina Horska"
        
          Dobiło mnie to ostatnie 
        zdanie, niedokończone, 
        przekreślone, lecz dosyć 
        czytelne dzięki temu, że zbyt 
        wcześnie przytknięto do pisma 
        bibułkę suszki... "Bo gdyby"!... 
        Czyż trudno domyślić się reszty? 
        Nie jestem zarozumialcem, lecz 
        mogę przysiąc, że niedokończone 
        zdanie skrystalizowało się w 
        sercu Haliny w takiej formie: 
        "Bo gdybyś się był zdemaskował 
        dopiero za miesiąc, dwa, trzy, a 
        może wcześniej, wówczas nie 
        przeżyłabym rozczarowania 
        zawodu. Taki cios zabiłby 
        mnie"...
          A jeśli tak, to znaczy, iż 
        moje uczucia wobec Haliny nie 
        były bezwzajemne, to znaczy, że 
        ta biedna, osamotniona, w 
        żałobie pogrążona dziewczyna 
        zdążyła się także do mnie 
        przywiązać i była na najlepszej 
        drodze do pokochania mnie taką 






        samą czystą, głęboką miłością, 
        jaką pokochała Waltera 
        Ashleya... Lecz gmach runął w 
        gruzy. Burzącą minę podłożyłem 
        własnoręcznie... Ja... ja... 
        ja!...
          - Nie ja! - krzyknąłem 
        rozpaczliwie... Ja nie chciałem, 
        Bóg mi świadkiem... To los 
        nienawistny sprawił... Ten los, 
        który tobie, biedna moja Halino, 
        zabrał ojca, matkę i Waltera. 
        Nie ja... Nie!
          Drzwi uchyliły się i z wąskiej 
        szpary wyjarzała głowa 
        zdziwionego boya...
          - Precz! - ryknąłem 
        rozwścieczony...
          Ale gniew trwał krótko. 
        Pochłonęła mnie fala 
        zniechęcenia, apatii, 
        zobojętnienia na wszystko. 
        Podobnej depresji psychicznej 
        nie przeżywałem jeszcze nigdy. 
        Ukrywszy twarz w dłoniach, z 
        łokciami na blacie biurka, 
        siedziałem długo, bardzo długo. 
        Zdaje mi się, że telefon dzwonik 
        kilkakrotnie, lecz nie miałem 
        siły ani ochoty, by sięgnąć po 
        słuchawkę. Boy, który miał dyżur 
        w poczekalni, nie ośmielił się 
        wejść powtórnie, choć dzwonek 
        jęczał długą chwilę...
          Zadudniły wreszcie ciężkie, 
        znajome dobrze kroki.
          - No, jesteś przecież - 
        przywitał mnie Dick i ze zwykłą 
        rubasznością zaczął poklepywać 
        moje plecy...
          Nie rzekłem ani słowa, nie 
        odepchnąłem go, nawet głowy nie 
        podniosłem. A miałem go zamiar 
        obrzucić takimi słowy, jakich na 
        pewno nie słyszał od czasu, gdy 
        w tej samej redakcji rozpoczął 
        swą karierę od posady 
        redakcyjnego chłopca... 
        Piekielny chaos myśli nie zdołał 
        porwać w swój wir świadomości, 
        że ani gniewy, ani wyrzuty, ani 
        nic w ogóle nie zdoła odmienić 
        tego, co się stało...
          Dick był w przepysznym 
        humorze.






          - Co to znaczy, jak takie dwa 
        łby, jak mój i twój, zabiorą się 
        do roboty! "Morning News" 
        puściły w tej chwili trzeci 
        nakład dzisiejszego numeru. 
        Ekspedycja zawalona 
        zamówieniami. Telefony dzwonią 
        bez przerwy. Prowincja 
        bombarduje telegramami. Kazałem 
        zmniejszyć objętość numeru. 
        Papier drogi, a im wszystkim 
        chodzi o naszą nowelę. He, he, 
        he... Trzeci nakład liczy 
        zaledwie 20 stron druku, a ręczę 
        ci, że nikt nie będzie 
        reklamował. Chłopcze, udało ci 
        się. Jestem z ciebie naprawdę 
        zadowolony. Cóż, nie cieszysz 
        się?
          Musiał spostrzec moją 
        obojętność, bo umilkł na chwilę 
        i zniżając głos do skali zwykłej 
        rozmowy, powtórzył.
          - Ralph... czy cię to naprawdę 
        nie cieszy, że setki tysięcy, co 
        mówię miliony ludzi czyta nasz 
        utwór... twój utwór, jeśli ci 
        tak oto chodzi... Pomyśl! 
        MIliony czytelników, żądnych 
        wstrząsów, dreszczy, sensacji 
        i...
          Moje odrętwiałe nerwy 
        zareagowały wreszcie... Zerwałem 
        się z fotela, palnąłem pięścią w 
        biurko i krzyknąłem 
        rozdzierającym głosem:
          - Pluję na twoje miliony, 
        rozumiesz?!... Tam wije się z 
        bólu biedna istota, której 
        niezabliźnioną ranę serca 
        rozdrapałem moją idiotyczną 
        nowelą. Czy pojmujesz, że jej 
        jedna łza obchodzi mnie więcej, 
        niż całe "Morning News" razem z 
        ich milionami łotrowskich 
        czytelników? Bo, żeby zaspokoić 
        ich głód sensacji, żeby ciebie 
        zadowolić, człowieku bez serca, 
        przyłożyłem rękę do tej 
        zbrodni... A kiedy chciałem 
        naprawić zło, kiedy wczorajszej 
        nocy telefonowałem, aby 
        zniszczyć ten głupi utwór, tyś 
        się w to wmieszał... 
        Unieszczęśliwiłeś mnie na całe 






        życie, dokonałeś wiwisekcji na 
        duszy nieszczęśliwej sieroty... 
        Ty... oh, zejdź mi z oczu, bo 
        nie ręczę za siebie!...
          Dick przestraszył się nie na 
        żarty moim wybuchem...
          - Co on plecie? Przyłożył rękę 
        do zbrodni? Do jakiej zbrodni? 
        Co za wiwisekcja? - mruczał, 
        cofając się przezornie ku 
        drzwiom drugiego gabinetu...
          - Stój! - zawołałem... - 
        Zostań, to twoje miejsce... ja 
        odchodzę...
          - Ralph, stary przyjacielu - 
        rzekł niemal serdecznie, nie 
        podchodząc jednak bliżej ani o 
        krok. - Dokąd chcesz iść?...
          - Chcę iść naprawić zło, jakie 
        wyrządziłem z twej winy. Proś 
        Boga, aby się powiodło, bo 
        inaczej nie ujrzysz mnie 
        więcej!...
          Z tymi słowy wybiegłem z 
        gabinetu na korytarz, 
        pozostawiając Dicka w zupełnym 
        osłupieniu...
          
          XX
        
          Nie przyjęła mnie oczywiście. 
        Byłem szalony, jeśli mogłem się 
        łudzić choć przez moment, że 
        postąpi inaczej...
          - Pani wyjechała - rzekła 
        Murzynka i zatrzasnęła mi drzwi 
        przed nosem z taką pasją, że 
        osoby, znajdujące się właśnie 
        w klatce schodowej, spojrzały na 
        mnie, jak na jakiegoś 
        domokrążcę... Zatelefonowałem do 
        mieszkania Haliny z najbliższej 
        kawiarni. Czekałem długo, a 
        potem, chociaż zmieniłem głos, 
        jak najlepiej mogłem, 
        posłyszałem z ust starej Anny 
        identyczną odpowiedź: - 
        Wyjechała...
          Przez West 72 Street zaniosły 
        mnie nogi do "Central Parku". 
        Usiadłem na wolnej ławce nad 
        sadzawką i pogrążony w smutnej 
        zadumie, przesiedziałem tam... 
        aż do zmroku. Tak, do zmroku 
        przesiedziałem, aż głód zmusił 






        mnie do opuszczenia parku. 
        Wszakże nic jeszcze w ustach nie 
        miałem od rana. Zapomniałem o 
        śniadaniu, o lunchu, ale teraz 
        nadeszła pora kolacji i pusty 
        żołądek upominał się o swoje 
        prawa. Wstąpiłem do pierwszej z 
        brzegu restauracji. Była to 
        jakaś trzeciorzędna jadłodajnia, 
        przesiąknięta odorem tłuszczu, 
        jaki wdzierał się z kuchni i aż 
        kręcił w nozdrzach... Jadłem 
        szybko, prawie żarłocznie, byle 
        wyjść stamtąd jak najprędzej. 
        Ile się to może zmienić w ciągu 
        doby! Wczoraj o tej porze jadłem 
        obiad z Haliną, w jej 
        mieszkaniu, a dziś...
          Nie dokończyłem leguminy, 
        zapłaciłem i nie czekałem na 
        wydanie reszty, wybiegłem czym 
        prędzej na ulicę. Nie wiem 
        zupełnie, w jaki sposób, 
        dlaczego, ani kiedy, zaszedłem 
        na Amsterdam Avenue, pod numer 
        336. Nie próbowałem kołatać do 
        drzwi, które mi dziś już raz 
        zatrzaśnięto, lecz przeszedłem 
        na drugą stronę ulicy i 
        patrzyłem tęsknie w okna 
        mieszkania Haliny... Było w nich 
        ciemno. Do dziesiątej nie 
        zapalano światła w żadnym 
        pokoju... Więc wyjechała 
        rzeczywiście?...
          Przyszło mi na myśl, że przede 
        mną był także ktoś, kto całymi 
        godzinami stał w tym samym 
        miejscu i patrzył w te same 
        okna... Tak. Giovanni Martini, 
        przyjaciel, a zarazem rywal 
        Waltera Ashleya... On również 
        cierpiał, ale jego ból był 
        niczym wobec mojej męki... On 
        poznał ją, kiedy była już 
        zaręczona z innym, ja straciłem 
        Halinę z własnej winy. Bo gdybym 
        się nie był zagadał z tym 
        narwanym Grouse'em...
          Ah, na cóż wspominać!... 
        Raczej wypadało się zastanowić, 
        co począć dalej. Wracać do swego 
        mieszkania?... Za nic!.... 
        Oszalałbym tam. I znowu 
        poszedłem, gdzie nogi poniosą. 






        Znalazłem się w podrzędnym 
        kabarecie, zwabiony zachęcającym 
        ogłoszeniem: "Otwarte do szóstej 
        rano"... Tego właśnie pragnąłem 
        gorąco. Przesiedzieć całą noc 
        wśród gwaru, hałasu, wśród 
        ludzi, a nie pozostać w 
        samotności, zdany na pastwę 
        swych myśli... Trzy razy 
        próbowała bar_girl, za każdym 
        razem inna, przysiąść się do 
        mego stolika, lecz odeszła 
        szybciej, niż przyszła. Kelner, 
        obdarzony na samym wstępie sutym 
        napiwkiem, pozostawił mnie w 
        spokoju i przesiedziałem całą 
        noc w gryzącym dymie tytoniowym, 
        w atmosferze niewybrednej 
        zabawy, ogłuszony, niewyspany i, 
        co najgorsze, bynajmniej nie 
        opancerzony przed napaściami 
        rozpaczliwych myśli i strasznej 
        tęsknoty za Haliną...
          - Sir, zamykamy za kwadrans - 
        rzekł kelner...
          Już szósta? Omal go nie 
        uściskałem z radości. Nad ranem 
        przyszedł mi bowiem do głowy 
        pewien pomysł, który natychmiast 
        wprowadziłem w czyn. Murzyni 
        odznaczają się wielką 
        pobożnością. Stara Anna nie 
        zapomni, że dzisiaj niedziela, i 
        prędzej czy później opuści 
        kamienicę nr 336 przy Amsterdam 
        Ave, aby pójść do kościoła na 
        nabożeństwo. Bylem ją przydybał 
        na ulicy, to jakąś przecież 
        wiadomość z niej wydobędę...
          Kalkulacja była całkiem dobra. 
        Dwadzieścia minut po siódmej 
        ujrzałem Annę wychodzącą z bramy 
        na ulicę. Poznała mnie 
        natychmiast i odsunęła się jak 
        najdalej, jakby na widok 
        diabła... Zastąpiłem jej drogę 
        odważnie...
          - Czego pan chce? - rzuciła 
        szorstko. - Proszę zaraz odejść. 
        Nie znam pana...
          - To nieprawda, Anno... Znacie 
        mnie dobrze...
          - Znałam! - wybuchnęła. - Ale 
        takiego łotra, co moją panienkę 
        śmiał opisać w gazetach, nie 






        chcę znać, zrozumiano?... 
        Takiego anioła obsmarować w 
        gazecie!... Boże jedyny!...
          Mówiła podniesionym głosem, a 
        skończywszy, odepchnęła mnie 
        silnie i ruszyła w swoją stronę. 
        Ten i ów przechodzień spojrzał 
        ze zdziwieniem na dobrze 
        ubranego pana, który starą 
        Murzynkę zaczepiał w biały 
        dzień...
          - Taki gust - burknął ktoś 
        głośniej...
          Nie dbałem o nic. Dopędziłem 
        służącą, i zanim zdążyła 
        rozpocząć nową litanię obelg, 
        pokazałem jej banknot 
        dwudziestodolarowy... Zawahała 
        się, przystanęła, spojrzała na 
        mnie pytająco...
          - Anno... Tu zaszła straszna 
        pomyłka... - szeptałem bardzo 
        szybko, lękając się, że mi 
        przerwie... - Wszystko wyjaśnię, 
        lecz proszę mi wpierw 
        odpowiedzieć na jedno 
        pytanie....
          - Nic nie powiem...
          - Dam wam 50 dolarów.
          - To zależy, jakie pytanie - 
        rzekła łagodniej. Lody były więc 
        złamane, chociaż nie spłynęły 
        jeszcze.
          - Czy Miss Horska wyjechała 
        naprawdę, czy to tylko tak się 
        mówiło...
          - Wyjechała naprawdę wczoraj 
        wieczorem...
          - Dokąd?... Anno, nie 
        pożałujecie tego... Zapłacę 
        ładną sumę...
          - Ba, żebym to sama wiedziała. 
        Pan nie będzie wierzył, ale ja 
        nie mam pojęcia, dokąd... od 
        rana zaczęła pakować rzeczy, 
        dała mi pieniądze na miesiąc i 
        powiedziała, że za tydzień, albo 
        za dwa, napisze. Czy ja wiem, 
        proszę pana... Może pojechała do 
        ciotki...
          - A ciotka Miss Haliny gdzie 
        mieszka?...
          - Gdzieś w Kalifornii... 
        Zapomniałam, jak się to 
        nazywa...






          - San Francisko?... Los 
        Angeles?...
          Wymieniłem kolejno kilkanaście 
        miejscowości, lecz każdej nazwie 
        towarzyszył przeczący ruch 
        głową... Anna nie pamiętała lub 
        nie chciała powiedzieć. 
        Udobruchała się w każdym razie, 
        co już było dużym postępem wobec 
        niedawnego powitania pod bramą 
        kamienicy nr 336. Otrzymawszy 50 
        dol., podziękowała mi grzecznie 
        i przyrzekła, że, gdy otrzyma od 
        Haliny jakikolwiek list czy 
        kartkę, powie mi, jak brzmi 
        nazwa poczty, skąd 
        korespondencję nadano. Miałem o 
        to codziennie zapytywać przez 
        telefon. Musiałem się także 
        zobowiązać uroczyście do 
        zachowania dyskreji oraz do 
        osobnego honorowania nowej 
        przysługi, po czym rozstaliśmy 
        się w najlepszej zgodzie... 
        Niech mi teraz kto powie, że 
        pieniądz nie jest najlepszym 
        taranem dla najpotężniejszej 
        fortecy. Stara to prawda, że 
        Aleksander Macedoński słów na 
        wiatr nie rzucał...
        
          XXI
        
          Powróciwszy do domu, wziąłem 
        kąpiel, ogoliłem się, przebrałem 
        i znowu wyszedłem na miasto, już 
        w lepszym nastroju, który 
        jednakże nie miał trwać długo. 
        Kiedy siedziałem w restauracji, 
        gdzie jadałem lunch w te 
        niedziele, w które nie byłem 
        proszony lub nie chciałem iść do 
        Campbellów, wpadło na mnie 
        dwóch znajomych...
          - Gratuluję, Mr. Bronson - 
        wołali na wyścigi - Pańska 
        nowela we wczorajszym numerze 
        "Morning News" wzięła 
        wszystkich...
          Mam wrażenie, że ten lunch 
        przysporzył mi dwóch wrogów.
          - Płacić! - krzyknąłem.
          - Pan już odchodzi? - zdziwił 
        się kelner, znający mnie chyba 
        od lat pięciu. - Zapewne śpieszy 






        się pan na lotnisko, ale w takim 
        razie dość czasu. Vollar 
        startuje o szóstej...
          - Bez uwag, proszę! - rzuciłem 
        z wściekłością, gdyż nie wiem 
        dlaczego, Vollar przypomniał mi 
        nagle Ashleya, a więc pośrednio 
        Halinę... Uwzięli się na mnie ci 
        ludzie, czy co...
          - Ostatni raz tu mnie widzicie 
        - zawołałem w najwyższym 
        rozdrażnieniu i wyszedłem 
        szybko, udając, że nie 
        spostrzegam zdumienia Bogu ducha 
        winnego kelnera, ani 
        porozumiewawczych spojrzeń dwóch 
        obrażonych na mnie 
        gentlemanów...
          Powróciłem znowu do domu i 
        zabrałem się do pisania 
        sążnistego listu do niej. 
        Zdawałem sobie sprawę, że Halina 
        nigdy listu ode mnie nie 
        przyjmie, że poczta zwróci mi go 
        niewątpliwie, a jednak pisałem, 
        pisałem, pisałem bez końca. 
        Przedstawiłem dzieje 
        nieszczęsnej noweli od samego 
        początku, zaklinałem się na 
        cienie rodziców, że nie kłamię, 
        składałem winę na nienawistny 
        los, na fatalny zbieg 
        okoliczności, który sprawił, iż 
        wspólny pomysł Dicka i mój był 
        wiernym odtworzeniem tragedii 
        Haliny. W końcu błagałem o 
        przebaczenie. Dzieło było 
        skończone i liczyło sobie 
        dwanaście kartek listowego 
        papieru średnich rozmiarów.
          - Siódemka - stwierdziłem nie 
        bez zdziwienia. Rzuciłem się na 
        łóżko i w świetle lampy zacząłem 
        odczytywać treść mego listu. Nie 
        dotarłem do końca. Przejścia i 
        wstrząsy wczorajszego dnia, noc 
        bezsenna, spędzona w zadymionej 
        knajpie, dzisiejsza włóczęga po 
        Amsterdam Avenue zmęczyły mnie i 
        wyczerpały doszczętnie. Powieki 
        ciążyły ołowiem, kleiły się, 
        nie pozwalając na dalszą lekturę 
        listu. Czułem, że za chwilę 
        zasnę, że zabraknie mi już siły 
        woli, by wstać, przejść do 






        przedpokoju i zamknąć na klucz 
        drzwi od klatki schodowej, czego 
        nie zrobiłem zaraz po powrocie 
        do domu... I zasnąłem twardo...
          Śniłem o Halinie. Była w moim 
        mieszkaniu, siedziała przy 
        biurku, czytała mój długi list i 
        cicho popłakiwała. Potem 
        przyszła do łóżka. Przysłoniła 
        lampę abażurem, aby światło nie 
        padało mi na twarz, a usiadłszy 
        w obok stojącym, niskim fotelu, 
        jęła mnie głaskać po czole. 
        Widziałem i zdawałem sobie 
        sprawę, że śpię, bo tylko senna 
        zjawa mogła muskać moje włosy i 
        skórę tak delikatnie, prawie bez 
        wyczucia dotyku, bo tylko 
        obecność Haliny mogła moje 
        zasmucone serce napełnić taką 
        radością. A że Halina była w tej 
        chwili daleko, że było 
        niemożliwością, aby rzeczywiście 
        zaszła do mego mieszkania, aby 
        darzyła mnie pieszczotą za zło, 
        jakie jej wyrządziłem, więc był 
        to duch Haliny, który powstał w 
        mojej podświadomości, aby mnie 
        chociaż we śnie pocieszył.
          Więc widząc ją jakby na jawie, 
        wiedziałem równocześnie, że to 
        sen tylko, lecz modliłem się, 
        żeby trwał długo, wieczność i, 
        uśmiechając się przez sen, 
        podsuwałem rozpalone czoło ku 
        jej chłodnym ustom...
          - Ralph!... Nie dam cię 
        nikomu... Nikt mi ciebie nie 
        wydrze... - słyszałem jak przez 
        grubą zasłonę głos... Jej 
        głos... Czy naprawdę głos 
        Haliny?... Znalazłem siłę, by 
        odpowiedzieć... i rzekłem:
          - Tak, dziecino... Twój 
        jestem... Twój wyłącznie...
          - Za sześć dni nasz ślub, 
        darling...
          Słodkie, pachnące usteczka 
        wpiły się w moje wargi aż do 
        zębów, aż do utraty tchu. 
        Otworzyłem oczy szeroko i 
        ujrzałem... Dolly! To ona 
        była... ją widziałem, nie 
        tamtą...
          - Dolly! - zakrzyknąłem, by 






        usłyszeć swój głos, by się 
        upewnić, że znowu nie ulegam 
        złudzeniu...
          - Dolly jest przy tobie, my 
        honey... będzie zawsze przy 
        tobie... Wiem wszystko. Już 
        wtedy odgadłam intuicyjnie, że 
        pomiędzy nami stanął ktoś 
        trzeci; opowiadanie ojca o 
        wczorajszym incydencie w 
        redakcji i twoje nagłe 
        zniknięcie skłoniło mnie do 
        przyjścia tutaj, a te listy 
        wyjaśniły mi resztę. Wybacz 
        niedyskrecję. Musiałam je 
        przeczytać, gdyż o ciebie tu 
        chodziło, darling... Ale teraz 
        wszystko już będzie dobrze, jak 
        było przedtem, zanim ją 
        poznałeś...
          - Ona wyjechała.
          - Wyjechała. Usunęła się nam z 
        drogi.
          Westchnąłem mimowolnie...
          - Tak być musiało - ciągnęła 
        Dolly poważnie. - To zrządzenie 
        losu, że przypadkowym odkryciem 
        i odsłonięciem tajemnicy Haliny 
        wykopałeś przepaść pomiędzy nią, 
        a sobą. Gdyby nie to, mogło było 
        dojść do wielkich komplikacji... 
        Przecież ty się w niej... prawie 
        kochałeś...
          Prawie? Czy tylko "prawie"? 
        Dolly sama w to nie wierzyła z 
        pewnością, bo nagle dwie duże 
        łzy zaperliły się w kącikach jej 
        oczu i jęły powoli spływać po 
        policzkach. Nienawidzę 
        histerycznych wybuchów, 
        urozmaiconych strumieniami łez, 
        lecz cichy, bolesny płacz 
        kobiety ugniata mi serce na wosk 
        w mgnieniu oka. Więc 
        przycisnąłem rozżaloną 
        dziewczynę bliżej do siebie i 
        zacząłem ją tulić, pieścić, jak 
        małe, zapłakane dziecko. Ale 
        krew nie woda. Pocałunki stawały 
        się coraz szybsze, coraz 
        dłuższe, aż tchu zabrakło 
        niekiedy...
          - Ralph! - rzuciła w pewnej 
        chwili zdyszanym głosem - pójdę 
        już bo...






          - Bo co?
          - Nie ręczę za siebie...
          - Ha, skoro chcesz mnie 
        opuścić w takiej chwili...
          Spojrzała mi w oczy badawczo i 
        szybko zmieniła decyzję.
          - Masz słuszność, 
        najdroższy... Nie mogę cię teraz 
        pozostawić na pastwę wspomnień i 
        myśli... o tamtej. Zostaję!
          Zatelefonowała do domu, że 
        powróci około północy, gdyż 
        znalazła mnie i mamy zamiar 
        pójść razem do kabaretu, potem 
        zamknęła na klucz drzwi, wiodące 
        z przedpokoju do klatki 
        schodowej, które, zasypiając, 
        zostawiłem otwarte, wreszcie 
        weszła za parawan. Słyszałem 
        drażniący szelest jedwabnej 
        sukni, stuk odrzuconych 
        pantofelków, lecz przeszła 
        dłuższa chwila, a Dolly nie 
        wychodziła  spoza zasony... 
        Kiedy ją zawołałem po imieniu, 
        odparła głosem cichym, 
        zmienionym:
          - Wstydzę się, Ralph... Zgaś 
        lampę.
          Zgasiłem.
          Przez kilka sekund łowiłem 
        chciwie uchem odgłos stąpania 
        bosych nóżek po podłodze, a 
        zaledwie leżący przy łóżku 
        dywanik pochłonął te szmery, 
        obnażone gorące ramiona owinęły 
        mi szyję...
          Może kwadrans później 
        zaświeciłem lampę. Dolly 
        przymrużyła oczęta przed 
        blaskiem elektrycznej żarówki, 
        źle osłoniętej abażurem. 
        Przyzwyczaiwszy je do światła, 
        uścisnęła mocno obie moje dłonie 
        i powiedziała głosem tak 
        poważnym, że aż o uroczysty ton 
        zatrącał.
          - Od dzisiaj jestem twoją 
        małżonką... Nie wolno ci już 
        myśleć o tamtej...
          O, po cóż dodała to drugie 
        zdanie! W tym momencie nie 
        myślałem rzeczywiście o Halinie, 
        lecz niebaczne słowa targnęły 
        struną przepotężnej tęsknoty i 






        odłożyły wszelkie wspomnienia...
          - Ralph!... Czemu nie patrzysz 
        mi prosto w oczy? Uściskaj mnie 
        i powiedz: żono moja.
          - Żo_no - powtórzyłem z 
        jękiem, gdyż z ciemnego kąta 
        sypialni wyjrzała nagle, jak 
        żywa, niezapomniana twarz 
        tamtej, stworzona siłą mej 
        wyobraźni, tęsknoty i... 
        miłości.
        
          XXII
          Pompey Vollar podzielił los 
        Waltera Ashleya i tylu innych 
        lotników. Trzy dni, trzy doby 
        upłynęło od chwili startu spod 
        Nowego Jorku. Trzy doby czekały 
        miliony ludzi na jakąkolwiek 
        wiadomość. Lecz na darmo. Poza 
        jednym telegramem, wysłanym z 
        kabiny aeroplanu w czasie 
        przelotu nad Nową Szkocją, a 
        donoszącym że "wszystko w 
        porządku", nie wyłapały stacje 
        odbiorcze nic więcej, nawet 
        rozpaczliwego "Sos".
          Niepoprawni optymiści, którzy 
        w pół roku po odlocie 
        "Błękitnego Ptaka", wierzyli, iż 
        Nungesser i Coli błąkają się 
        gdzieś w puszczach Kanady, 
        wierzyli także tym razem, że 
        Vollar oraz jego dwaj towarzysze 
        się odnajdą...
          Ale ja do takich optymistów 
        nie należę. Wiem, że Edgar Scott 
        słów na wiatr nie rzuca; skoro 
        twierdził, iż odlot z Ameryki 
        przed wieczorem grozi niechybną 
        śmiercią, to musiał mieć po temu 
        ważkie argumenty. Pompey Vollar 
        nie przywiązał żadnej wagi do 
        wstępnego artykułu sobotniego 
        numeru "New York Morning News", 
        zlekceważył ostrzeżenie i 
        poniósł konsekwencje. Byłem 
        pewny, że tak się stanie...
          Dick Campbell nie omieszkał 
        przypomnieć opinii publicznej, 
        iż przestrzegał przed odlotem o 
        takiej a takiej porze dnia i 
        także musiał odpokutować za 
        swoje. Listownym czy 
        telefonicznym zapytaniom, 






        dlaczego start w godzinach 
        popołudniowych grozi śmiercią 
        lotnikom, nie było końca. 
        Odźwierny John staczał 
        homeryckie boje z procesjami 
        czytelników, żądająych 
        wyjaśnień. Musiałem dobrze 
        pilnować mego in spe teścia, aby 
        nie zdradził tajemnicy, iż 
        właściwym autorem ostrzeżenia 
        jest profesor Edgar Scott. 
        Pomysłowy Dick znalazł wyjście z 
        trudnego położenia. W 
        czwartkowym numerze naszego 
        dziennika kropnął sążnisty 
        artykuł o przelotach nad 
        Atlantykiem, zestawiając  w 
        skonstruowanej ad hoc tabeli 
        pory startu poszczególnych 
        maszyn. Ku niemałemu zdziwieniu 
        samego autora okazało się, że 
        85% udanych przelotów z Ameryki 
        do Europy rozpoczęło się startem 
        w godzinach przedpołudniowych. W 
        liczbie tych szczęśliwych 
        lotników znaleźli się sławny 
        Lindbergh, dalej Chamberlin, a 
        także Walter Ashley, który 
        przecież do Francji doleciał, a 
        zginął w powrotnej drodze.
          Podobnie miała się rzecz z 
        lotami w przeciwnym kierunku. 
        Aparaty, które zbliżały się do 
        brzegów Nowego Świata nocną 
        porą, przepadały bez śladu w 
        olbrzymiej większości...
        
          Ta smutna stastyka świadczy 
        najwymowniej... 
        
        wołał Dick  Campbell 
        w swym rewelacyjnym 
        artykule:
        
          że nocną porą zawisła jakaś 
        groza, jakieś straszliwe 
        niebezpieczeństwo u brzegów 
        Ameryki. Dopóki to 
        niebezpieczeństwo nie będzie 
        zbadane do gruntu, dopóki nie 
        znajdziemy środków do 
        zwycięskiego zwalczenia go, nie 
        wolno nam narażać 
        najdzielniejszych lotników na 
        nieuchronną zgubę.






          Sprawa przelotów nad 
        Atlantykiem powinna być 
        uregulowana w drodze ustawy. Na 
        podstawie statystycznych danych 
        należy ustalić trasę przelotów, 
        a przede wszystkim porę 
        startu... 
        
          Nie zamierzam tu oczywiście 
        cytować reszty artykułu, gdyż 
        zajęłoby to nazbyt wiele mijsca.
          Około jedenastej wszedł do mej 
        pracowni Dick, zacierając 
        dłonie, jak zawsze, kiedy był z 
        czegoś zadowolony...
          - Jesteś bardzo zajęty? - 
        spytał. - Średnio.
          - Jak skończysz przegląd 
        prasy, to wyjdź. Masz zapewne 
        coś do załatwienia w przededniu 
        swego ślubu.
          - W przededniu ślubu - 
        powtórzyłem machinalnie, - Tak, 
        mam kilka sprawunków.
          - Urządzasz kawalerski 
        wieczór, co? He, he, he, he! 
        Masz rację, chłopcze. Małżeństwo 
        to... to... - nie wiedział, 
        który z oklepanych komunałów 
        będzie najodpowiedniejszy. 
        Machnął ręką, jakby chciał 
        powiedzieć: "co tu gadać; sam 
        się przekonasz". Potem myśli 
        jego powróciły ku jedynemu 
        ideałowi, jaki posiadał w życiu: 
        doprowadzenie "Morning News" do 
        najwyższych możliwych szczytów 
        świetności. Tej idei musiało 
        służyć wszystko, każdy fakt 
        musiał być cegiełką pod gmach 
        suprematu "Morning News" nad 
        konkurencyjnymi pismami, nawet 
        zaślubiny jedynaczki...
          - Na pierwszej stronicy pójdą 
        tylko dwie fotografie, Dolly 
        oraz twoja. Pod spodem olbrzymi 
        napis: "Najważniejsze wydarzenie 
        kroniki towarzyskiej Nowego 
        Jorku"... Na drugiej stronie 
        machnie się artykuł na dwie 
        kolumny... Powiedzmy na trzy. 
        Mam go już w głowie...
          - Jak to? Ty sam chcesz pisać 
        o ślubie swej córki?
          - A kto ma pisać?






          - Dajże spokój. Ośmieszyłbyś 
        się wobec personelu 
        redakcyjnego. Niech się Taylor 
        tym zajmie, albo Haig...
          - Haig? Dziękuję uprzejmie. Za 
        trzy dni byłby artykuł gotowy... 
        Hm... Taylor... To prędzej, ale 
        muszę mu dać wskazówki... Aha, 
        chciałem cię zapytać o bardzo 
        ważny szczegół, o którym zrobi 
        się specjalną wzmiankę... Dokąd 
        właściwie zamierzacie wyjechać w 
        podróż poślubną... 
          - Dokąd? Prawdę powiedziawszy 
        nie uczyniliśmy jeszcze wyboru.
          - Niesłychane! Od niedzieli 
        konferują na ten temat, jutro 
        ślub, i do tej pory nie 
        postanowili, dokąd pojadą. 
        Skończy się na tym, że 
        pojedziecie na Florydę. Przecież 
        kabinę na każdym statku trzeba 
        zamówić kilka dni wcześniej.
          - Zaręczam ci, że wyjedziemy z 
        Nowego Jorku jutro wieczorem.
          - Ale dokąd, dokąd 
        człowiecze!... Jak mam pisać?...
          - Cóż się mnie czepiasz. 
        Pozostawiłem Dolly wybór...
          - A ona, nie dawniej, jak 
        dzisiaj rano, powiedziała mi 
        przy śniadaniu: "Ralph ci powie. 
        Jemu pozostawiłam decyzję".
          - Ha, jeśli tak, to dzisiaj po 
        południu się dowiesz.
          Idąc na lunch, nadłożyłem 
        drogi i zapukałem do mieszkania 
        Haliny.
          - Dostałam kartkę od panienki 
        - przywitała mnie stara Anna.
          Omal jej nie uściskałem z 
        radości...
          - Pokaż... Anno, prędko, 
        prędko!
          Nie zdradzała żadnego 
        pośpiechu, przypominając mi w 
        ten "subtelny" sposób, że według 
        naszego układu każda cenna 
        wiadomość ma być osobno 
        honorowana.
          - Oto dzisięć dolarów - 
        rzekłem, wręczając jej banknot.
          Chwilę później czytałem z 
        biciem serca krótką treść 
        widokówki, wysłanej przez Halinę 






        do wiernej służącej. "Wiernej, 
        ale przekupnej" przemknęło mi 
        przez myśl.
          Miss Halina pisała:
        
          "Moja Poczciwa Anno!
          Zaczynam przychodzić do 
        siebie. Jestem bardzo 
        zadowolona, że opuściłam Nowy 
        Jork. Zapewne nieprędko powrócę 
        do tego hałaśliwego miasta, z 
        którym łączy mnie tyle smutnych 
        wspomnień. Zamieszkam 
        prawdopodobnie u ciotki, w 
        Sacramento. Adres dam Ci jak 
        przyjadę, ale pamiętaj, że nie 
        wolno go nikomu podawać. Nikomu! 
        Czy pytał może ktoś o mnie? Masz 
        mówić, że nie wiesz, dokąd 
        wyjechałam. Pozdrawiam Cię 
        serdecznie, Poczciwa Nianiu
          Twoja Hala"
        
          Przeczytałem raz jeszcze i 
        obejrzałem widokówkę ze 
        wszystkich stron. Wrzucono ją do 
        skrzynki listowej w Ogden, jak 
        głosił stempel poczty. To by się 
        zgadzało. Jadąc do Kalifornii, 
        wybrała Halina tak zwaną 
        "Overland Route", która wiedzie 
        przez Ogden, położone nad 
        Słonymi Jeziorami...
          Dziesięć minut później 
        telefonowałem z najbliższej 
        kawiarni do narzeczonej...
          - Dolly - zacząłem trochę 
        niepewnie. - W związku z naszą 
        podróżą poślubną przyszedł mi 
        właśnie pewien pomysł do głowy. 
        Możebyśmy tak zwiedzili 
        Kalifornię... Jak uważasz?
          - Kalifornia?... Byłam tam dwa 
        lata temu, widziałam prawie 
        wszystko, co widzenia godne, ale 
        skoro ty chcesz, darling...
          - Stamtąd możemy zrobić 
        wycieczkę na Hawaje - dodałem 
        skwapliwie, chcąc Dolly 
        zainteresować mym projektem.
          - O, widzisz!... To już coś, 
        Hawaje, ewentualnie Filipiny lub 
        Japonia.
          - Tak, tak, oczywiście, jeśli 
        tylko czasu starczy - 






        potakiwałem z zapałem. - Twój 
        ojciec zapytywał przed godziną, 
        dokąd się wybieramy, gdyż ta 
        informacja jest mu potrzebna do 
        jutrzejszego artykułu pod 
        tytułem: "Najważniejsze 
        wydarzenie kroniki towarzyskiej 
        Nowego Jorku"... Jak ci się to 
        podoba? Pyszne, co?... Powiem mu 
        zatem, że jedziemy do 
        Kalifornii, a stamtąd 
        ewentualnie dalej...
          - Czemu tylko ewentualnie?... 
        na pewno gdzieś dalej. Hm... 
        Skąd ci właściwie przyszedł ten 
        pomysł? Jeszcze wczoraj 
        głosowałeś za Egiptem.
          - Skąd mi przyszedł ten 
        pomysł? - powtórzyłem 
        przeciągle, aby zyskać na czasie 
        i znaleźć jakiś wybieg. - Bardzo 
        po prostu. Wpadły mi w ręce 
        najnowsze prospekty "Southern 
        Pacific", zachwalające "Overland 
        Route", "Sunset Route" i inne - 
        łgałem szybko, błogosławiąc w 
        duchu, że nie pojechałem z tym 
        do Campbellów osobiście, 
        skutkiem czego Dolly nie mogła 
        widzieć mego zmieszania .
          - Aha - rzekła dość obojętnie, 
        kiedy ukończyłem długą litanię 
        pochwał na cześć podróży na 
        zachód. - A więc marszruta 
        naszej podróży poślubnej 
        nareszcie ustalona... Dobrze... 
        Wpadniesz do nas oczywiście 
        przed wieczorem... Nie zapomnij 
        przynieść z sobą tych 
        prospektów.
          - Odłożywszy słuchawkę, 
        zapisałem w notesie: 
        "Zaopatrzyć się we wszelkie 
        prospekty, dotyczące 
        Kalifornii"...
        
          XXIII
        
          Klamka zapadła.
          W dniu dzisiejszym odbył się 
        nasz ślub; Dolly jest od dzisiaj 
        moją legalną małżonką wobec 
        świata, a oboje zostaliśmy 
        współwłaścicielami "New York 
        Morning News" i wspólnikami 






        Campbella.
          Dzień ten pozostawił mi wiele 
        wrażeń, nie powiem przyjemnych, 
        lecz mocno wżerających się w 
        pamięć. Chwilami zdawało mi się, 
        że patrzę na film, rzucany na 
        ekran w groteskowo zwolnionym 
        tempie, i że równocześnie gram w 
        tej fazie główną rolę. W każdym 
        razie był to film 
        pierwszorzędny, wyreżyserowany 
        mistrzowsko w najdrobniejszych 
        szczegółach. Statyści nie byli 
        tłumem manekinów, ale 
        zbiorowiskiem doskonałych 
        aktorów, z których każdy grał 
        swą epizodyczną rólkę, tak jakby 
        wszystkie oczy zwrócone były 
        wyłącznie na niego. Główni 
        bohaterzy przeszli samych siebie 
        i zgasili swą grą najlepsze 
        gwiazdy z Hollywood...
          Taki Dicka Campbell stworzył 
        niezrównaną kreację powojennego 
        dorobkiewicza, który jedynaczkę 
        za mąż wydaje, który pragnie, aby 
        o tym fakcie wiekopomnym 
        wszyscy mówili jak najwięcej, 
        jak najgłośniej, jak najdłużej. 
        Chwilami ulegałem złudzeniu, że 
        frak mego teścia uszyty jest z 
        nadzwyczajnych dodatków "N. Y. 
        Morning News", że jego złote zęby 
        to lampeczki świetlnej reklamy, 
        która woła donośnie i obwieszcza 
        "urbi et orbi:" Jestem Dick 
        Campbell! Kto mnie jeszcze nie 
        poznał z licznych fotografii, 
        niechaj patrzy. Na urządzenie 
        eleganckiego mieszkania dla 
        córki wyasygnowałem 70 000 
        dolarów; na podróż poślubną 
        15 000 dolarów; dzisiejsza 
        uroczystość będzie mnie 
        kosztowała co najmniej 10 000 
        dol., bo 5000 dol. wypłaciłem do 
        tej pory. Patrzcie na biżuterię 
        mej żony. Jak myślicie, ile 
        kosztowały koronki, które córce 
        sprawiłem? To nie falsyfikat, 
        moi drodzy. Dicka stać na 
        oryginały!... Tak, tak. Same 
        oryginały"...
          Mrs. Campbell dotrzymywała 
        placu godnemu małżonkowi. Nie 






        miała wprawdzie złotych zębów, 
        lecz rolę świetlnej reklamy 
        odgrywały przeliczne brylanty 
        jej biżuterii. Ooo, bo moja 
        teściowa błyszczała owego dnia, 
        jak okno wystawowe 
        pierwszorzędnego jubilera.
          Ciotki, kuzynki, brzuchaci 
        wujowie o łapach, jak łopaty, 
        wystrojone babki, które swą 
        karierę, w kramach na prowincji 
        zaczynały zapewne, w ogóle cała 
        dalsza rodzina mej żony 
        stworzyła galerię niezrównanych 
        typów.
          Odrębną grupę stanowili liczni 
        pretendenci do ręki Dolly i 
        portfelu jej papy, z Bobem 
        Kennedy na czele. Miny na 
        pierwszy rzut oka pewne, 
        nonszalanckie, spojrzenia 
        rzucane w moją stronę zaprawione 
        dozą ironii i kawalerskiego 
        triumfu: "dał się złapać" lub 
        "szybko zramolejesz, biedny 
        żonkosiu", a potem wzrok ich 
        biegł ku świetlnej reklamie 
        złotych zębów Dicka, ku 
        bajecznym brylantom Mrs. 
        Campbell i stawał się smutnawy, 
        melancholijny, jakby mówił: 
        "nieprędko się trafi taka 
        gratka; panna piękna, młoda, a 
        przy tym synekura u diablo 
        ładowanego papy... szkoda! 
        Bronson wcale nie taki głupi, 
        jak myślałem".
          Muszę i o sobie coś 
        powiedzieć. Czułem się bardzo 
        nieswojo, przeklinałem w duchu 
        całą tę hecę i z utęsknieniem 
        wyglądałem jej końca. Ale do 
        końca było jeszcze bardzo 
        daleko, a na razie wypadło grać 
        swoją rolę jak najlepiej, bo 
        zewsząd czyhały najwrażliwsze 
        obiektywy świata, zazadrosne, 
        nieżyczliwe oczy bliźnich...
          Zdając sobie doskonale sprawę 
        ze śmieszności tej komedii, w 
        jakiej mi narzucono główną rolę, 
        usiłowałem być naturalny, 
        swobodny i taki jak zawsze, lecz 
        im bardziej do tego dążyłem, tym 
        bardziej stawałem się sztywny, 






        napuszony, nieswój. A kiedy 
        chciałem się poddać tej 
        sztywności, która tak
         się sama 
        narzucała, ujrzałem ironiczne 
        uśmieszki "serdecznych 
        przyjaciół" rodziny Campbellów i 
        zrozumiałem, że byłem śmieszny. 
        Więc uradowany tym odkryciem, 
        zacząłem się także uśmiechać, 
        sypać żartami, kiedy nagle 
        posłyszałem plotkarski szept z 
        boku.
          - W tak uroczystym dniu 
        błaznuje. I to ma być zdaniem 
        Dicka: człowiek serio!... Biedna 
        Dolly!
          Odwróciłem głowę machinalnie i 
        dostrzegłem zgorszone spojrzenie 
        ciotczynego areopagu, który też 
        wyniósł się co prędzej do 
        przytulnego salonu.
          Wówczas mruknąłem pod nosem 
        brzydkie przekleństwo pod 
        adresem wszystkich gości i całą 
        uwagę zwróciłem na Dolly. 
        Wyglądała ślicznie. Starała się 
        nie dać poznać po sobie, że jest 
        trochę wzruszona, a ustawiczne 
        lawirowanie pomiędzy stanem 
        tkliwego rozrzewnienia a 
        filuterną brawurą, złożyło się w 
        rezultacie na minę tak 
        rozkoszną, że trudno było oczy 
        od niej oderwać. Nie odrywałem 
        ich też i patrzyłem na nią bez 
        przerwy, jak w tęczę, czując, że 
        w sercu zaczyna kiełkować nowe 
        uczucie, może mniej silne, niż 
        "wulkaniczna" młodzieńcza 
        miłość, może mniej gwałtowne, 
        niż wybuchy namiętnego pożądania 
        kochanki, lecz bardziej stałe, 
        pewne, równomierne i trwałe; 
        zrozumiałem, że budzi się we 
        mnie uczucie, nazwane 
        niesprawiedliwie tylko: 
        przywiązaniem, a które jest w 
        rzeczywistości silniejszą 
        spójnią i cementem małżeństwa, 
        niż miłość lub interes.
          Halina nie przyszła mi na myśl 
        ani razu w ciągu całego dnia, 
        jak gdybym jej w ogóle nie znał. 
        Aż wieczorem w czasie ostatniego 






        aktu wspaniałego przyjęcia u 
        Campbellów, sam Dick wywołał 
        wilka z lasu...
          - Wyjeżdżają do Kalifornii - 
        huczał tak, aby wszyscy słyszeć 
        mogli. - Tak, proszę pani, do 
        Kalifornii, a potem zapewne 
        nieco dalej... na przykład 
        Japonia - podkreślił. - Żona 
        doradzała Florydę, ale Ralph się 
        uparł i na tym stanęło.
          Wystawa sklepu 
        jubilerskiego... przepraszam... 
        moja teściowa zerknęła na 
        przegub dłoni, gdzie tkwił 
        maleńki zegareczek w aureoli 
        brylantów.
          - Moje  drogie dzieci - 
        wymówiła swym drewnianym głosem. 
        - Najwyższy czas zacząć się 
        przebierać do podróży.
          Żegnałem się z gośćmi 
        machinalnie, odruchowo ściskałem 
        czyjeś dłonie na lewo i prawo, 
        nie bardzo wiedząc, co robię ani 
        czy przytomnie odpowiadam na 
        zdawkowe pytania, gdyż w duszy 
        staczałem ciężką walkę. 
        Ralph_gentleman dowodził 
        przekonująco, że, skoro 
        poślubiłem Dolly, to byłoby 
        haniebną nieuczciwością udawać 
        się w podróż w te strony, gdzie 
        mogłem spotkać tamtą... 
        "Przecież wybierając wczoraj 
        Kalifornię, żyłeś jedyną tylko 
        nadzieją: "ujrzeć choćby z daleka 
        Halinę"... mówił, i było to 
        szczerą prawdą...
          Ralph_ten trzeci, przyciśnięty 
        do muru, wił się jak wąż: "Masz 
        rację", bełkotał... "Kocham 
        Dolly, przywiązuję się do niej z 
        każdą minutą więcej i wiem, że z 
        tamtą wszystko skończone po 
        wydrukowaniu nieszczęsnej 
        noweli, lecz za późno teraz 
        zmieniać decyzję. Bilety mam w 
        kieszeni, hotele powiadomione 
        telegraficznie, kufry na dworcu. 
        Nieoczekiwana zmiana trasy 
        wywołałaby zrozumiałe zapytania, 
        komentarze, może nawet 
        podejrzenia... Właśnie przez 
        wzgląd na Dolly należy brnąć 






        dalej. Zresztą, Kalifornia duża. 
        Nie wierzę, żebyśmy się mieli 
        gdzieś spotkać"... "Nie 
        wierzysz, ale marzysz o tym" 
        mruknął gentleman. 
        Ralph_dziennikarz nie brał 
        udziału w utarczce, zajęty 
        banalną konwersacją z weselnymi 
        gośćmi...
          Stojąc już na progu salonu, 
        ujrzałem, że Dick przeciska się 
        pośpiesznie w moją stronę...
          - Chciałeś mi coś powiedzieć? 
        - spytałem.
          - Nie - odparł. Wzywają mnie 
        do telefonu. Haig dzwoni z 
        redakcji.
          - Musiało zajść coś 
        niezwykłego, bo, o ile pomnę, 
        przykazałeś wczoraj, aby ci nie 
        przeszkadzano.
          - Tak. "Chcę mieć choć jeden 
        dzień odpoczynku", powiedziałem 
        Haigowi. Jak widzisz, jest to 
        niemożliwe.
          Tak rozmawiając, dotarliśmy 
        razem do gabinetu Dicka, gdzie 
        znajdował się telefon. Niestety, 
        nie było mi dane już teraz 
        zaspokoić ciekawość, gdyż 
        odwołała mnie Dolly...
          - Honey, spóźnimy się 
        stanowczo na pociąg - rzekła z 
        łagodnym wyrzutem i uprowadziła 
        mnie z sobą do dalszych pokojów. 
        Dopiero przy pożegnaniu z 
        teściami zdołałem zagadnąć 
        Dicka, jakie wiadomości otrzymał 
        z redakcji...
          - Czy naprawdę zaszło coś 
        ważnego?
          - Tak... zapewne - odparł 
        niechętnie - Przyszła depesza z 
        St. John, że Pompey Vollar się 
        odnalazł.
          - Co ty mówisz!...
          - Dzięki Bogu!
          - Jakże się cieszę! - padły 
        jednocześnie trzy okrzyki, mój, 
        Mrs. Campbell i Dolly. Natomiast 
        sam zwiastun radosnej wieści nie 
        miał bynajmniej zadowolonej 
        miny...
          - Dobrze wam się cieszyć - 
        mruknął - ale jak ja teraz 






        wyglądam po czwartkowym 
        artykule. Napisałem przecież, że 
        Vollar zginął na pewno, ponieważ 
        nie posłuchał ostrzeżenia 
        "Morning News" i wystartował 
        przed wieczorem... Tom się 
        ubrał... A wszystko przez tego 
        głupiego Scotta, czy jak się tam 
        twój uczony zoolog nazywa.
          Dolly oburzyła się szczerze.
          - Więc papa wolałby, aby ci 
        dzielni lotnicy utonęli w 
        Atlantyku, byle tylko "Morning 
        News" miały rację?... Aaa, 
        ślicznie!
          - Nie wtrącaj się do nie 
        swoich rzeczy - burknął ugodzony 
        w piętę achillesową.
          - Czekaj no, Dick... Nie 
        powiedziałeś nam wszystkiego. 
        Gdzie znaleziono Vollara? Czy na 
        brzegach Anglii?
          - Gdzie tam! Zaledwie w 
        połowie drogi Bonavista Bay.
          - Zatoka Bonavista... To Nowa 
        Funlandia?
          - Tak.
          - Więc czemu się martwisz, 
        stary chłopie? Wszystko w 
        porządku. Twój czwartkowy 
        artykuł nie tylko cię nie 
        ośmiesza, ale czyni cię 
        autorytetem w sprawach przelotów 
        transoceanicznych.
          - Czy kpisz?
          - Słuchaj, człowieku. 
        Przepowiadałeś, że lot 
        rozpoczęty, wieczorną porą, 
        nie może się powieść i nie 
        powiódł się rzeczywiście: Pompey 
        Vollar spadł tuż obok Nowej 
        Funlandii... Że mu się udało 
        ocalić życie, to po prostu cud. 
        Inni nie mieli tego szczęścia. 
        Otóż, nie wchodząc w to, czy 
        zginął, czy się ocalił, 
        stwierdzam jeden fakt murowany, 
        że oceanu nie przeleciał, 
        zlekceważył bowiem mądrą 
        przestrogę profesora Scotta...
          - Scotta? Któż to taki? - 
        zainteresowała się Mrs. 
        Campbell.
          Dick zbył to pytanie 
        machnięciem ręki, jakby się 






        opędzał od utrapionej muchy. 
        Moje trafne spostrzeżenie 
        poprawiło mu humor od razu...
          - Toś mnie pociszył! - huknął. 
        - Naturalnie, że czwartkowe 
        proroctwo pasuje mnie na 
        autorytet... Oczywiście! 
        Zapowiadałem: nie przeleci i 
        bęc, wpadł w wodę. Oho, kropnie 
        się jutro artykulik. Aż mnie 
        ręka swędzi... Hm, hm, hm... 
        miałbym ochotę już teraz go 
        naszkicować...
          - Ależ, Dick!... Mamy gości... 
        Musisz ze mną a wy, dzieci, 
        jedźcie jedźcie... Jest naprawdę 
        bardzo późno...
          Wsiedliśmy do limuzyny, która 
        ruszyła pędem w stronę dworca. 
        Nie dowiedziałem się już, czy 
        Mrs. Campbell zdołała przekonać 
        małżonka, że stanowczo lepiej 
        robotę na jutro odłożyć, czy też 
        krewki Dick znowu postawił na 
        swoim i, porzuciwszy gości, 
        poszedł do swego gabinetu 
        szkicować nowy artykuł o 
        przelotach nad Atlantykiem...
          Przybyliśmy na dworzec na 
        cztery minuty przed odejściem 
        pociągu, zostawiając skutkiem 
        pośpiechu, w aucie, najmniejszą z 
        przelicznych walizek...
          - Zły znak - rzekła Dolly 
        szczerze zmartwiona. Tam 
        schowałam mój amulet.
          - Jaki amulet?
          - Mały posążek Buddy. 
        Niedobrze się zaczyna nasza 
        podróż poślubna.
          Na próżno ją przekonywałem, że 
        wszelkie zabobony to nonsens, na 
        próżno żartowałem, udowadniając, 
        iż podróż poślubną należy 
        odbywać stanowczo we dwoje a nie 
        we trójkę, choćby tym trzecim 
        miał być sam doskonały Budda, 
        zapatrzony w swój pępek i 
        pogrążony w kontemplacji; Dolly 
        pozostała zamyślona, nieledwie 
        smutna i, co najdziwniejsze, 
        zaraziła mnie tym nastrojem, 
        mnie, który dotychczas nie 
        wierzyłem w przeczucia...
        






          XXIV
        
          Do Chicago zajechaliśmy 
        nazajutrz o godzinie trzeciej po 
        południu, mając pięć godzin 
        czasu do odejścia najbliższego 
        pociągu linii "Overland 
        Limited", bowiem Dolly nie 
        chciała się tutaj dłużej 
        zatrzymywać. Pozostawiwszy więc 
        kufry w przechowalni, zrobiliśmy 
        dłuższą wycieczkę samochodem 
        wzdłuż brzegu Jeziora Michigan, 
        powałęsaliśmy się po mieście i, 
        zaopatrzeni w spory ładunek 
        czasopism, powróciliśmy na 
        dworzec. Śniadanie zjedliśmy już 
        w wagonie restauracyjnym 
        ekspresu, który wyruszył z 
        Chicago punktualnie ósma 
        dziesięć, by po sześćdziesięciu 
        trzech godzinach jazdy wyrzucić 
        nas po drugiej stronie 
        kontynentu w San Francisco. 
          Po obiedzie zaczęło się 
        zwiedzanie naszego pędzącego 
        hotelu. Rolę przewodnika objęła 
        Dolly, która już dwukrotnie 
        odbyła podróż tą linią kompanii 
        "Southern Pacific". Oprowadzała 
        mnie po wagonach sypialnych, 
        łazienkach, salonach 
        fryzjerskich dla pań i panów, 
        bibliotece, czytelni i salonach. 
          Rozglądałem się z ciekawością, 
        gdyż pierwszy raz w życiu 
        jechałem tak luksusowym 
        pociągiem. W początkach bowiem 
        mej kariery podróżowałem bardzo 
        skromnie, aby oszczędzić 
        pieniędzy, a później, kiedy los 
        zaczął mnie kokietować, 
        zrozumiałem, że największym 
        majątkiem businessmana nie jest 
        pieniądz, który można równie 
        szybko stracić, jak i odzyskać z 
        nadwyżką, lecz czas, którego 
        nigdy odrobić nie można i, aby 
        jak najmniej tego skarbu uronić, 
        podróżowałem niemal wyłącznie 
        pasażerskimi samolotami. 
          Toteż z zainteresowaniem 
        słuchałem rozkosznego szczebiotu 
        mej przewodniczki i ze szczerym 
        uznaniem podziwiałem komfort i 






        celowość każdego drobiazgu w tym 
        ruchomym hotelu. Wszystko było 
        tu z góry przewidziane, 
        obmyślone i urządzone tak, by 
        zapewnić jak największą wygodę 
        wybrednym turystom i kapryśnym 
        magnatom finansjery, nawykłym do 
        życia wśród zbytku. 
          - Jeszcze musisz zobaczyć 
        osatatni wóz - rzekła Dolly, 
        kiedy zbierałem się do powrotu, 
        sądząc, że już wszystko 
        obejrzałem. 
          Ostatnim wozem był tak zwany 
        "observation car", czyli ogromny 
        wagon salonowy bez przedziałów, 
        przeznaczony do podziwiania 
        mijanych okolic. Środkiem przez 
        całą długość biegł dywan, a po 
        obu bokach stały wysokie i 
        bajecznie wygodne fotele, po 
        szesnaście z jednej i drugiej 
        strony. Każdy fotel był ruchomy, 
        osadzony na pionowej osi, jak 
        nieodzowny taboret przy pianinie 
        w mieszczańskim saloniku, każdy 
        sąsiadował z jedną z trzydziestu 
        dwóch dużych szyb, poza którymi 
        przesuwał się barwny kalejdoskop 
        przesuwających się krajobrazów. 
          Samo zakończenie pociągu 
        stanowiła platforma, nakryta 
        daszkiem, lecz ogrodzona tylko 
        żelazną barierką. Tu stały 
        wyplatane krzesła i leżaki dla 
        zwolenników świeżego powietrza, 
        tu spod stóp uciekały dwa 
        stalowe węże szyn, biegnących, 
        zda się, w nieskończoność. 
          - Ale wszystko to trzeba 
        obejrzeć dopiero jutro. Teraz 
        ciemno. 
          Ostatnia uwaga Dolly była 
        całkiem słuszna. Powróciliśmy 
        też niebawem do naszego 
        przedziału w drugim wagonie 
        sypialnym i wyciągnąwszy się na 
        wygodnych łóżkach, z słuchawkami 
        radiowymi przy uszach, 
        rozpoczęliśmy czytanie 
        zakupionych w Chicago czasopism. 
        Audycja lekkiej, tanecznej 
        muzyki nie przeszkadzała w tym 
        bynajmniej, przeciwnie, 
        uprzyjemniała również 






        lekkostrawną lekturę... 
          - Czytałaś?! - krzyknąłem w 
        pewnym momencie, a kiedy żona 
        zaprzeczyła ruchem głowy i 
        zdjęła słuchawki, aby lepiej 
        słyszeć, przeczytałem głośno: 
        
          "Wiadomość podana przez 
        poranne wydanie naszego pisma o 
        odnalezieniu Pompeya Vollara 
        okazała się, niestety, mylną.
          Nasz korespondent z St. John 
        donosi, że rybacy znad zatoki 
        Bonavista wyłowili w dniu 
        wczorajszym tylko część lewego 
        skrzydła samolotu Vollara, a nie 
        cały samolot, jak w pierwszej 
        depeszy omyłkowo podano. 
          Wobec tego, iż z górą dobę 
        trwające, energiczne 
        poszukiwania nie dały żadnego 
        rezultatu, należy się liczyć ze 
        smutną ewentualnością, że 
        bohaterscy lotnicy zginęli w 
        nurtach oceanu, jak"...
        
          urwałem nagle, sam nie wiem 
        dlaczego...
          - Jak... kto? - spytała Dolly 
        spokojnie, patrząc mi prosto w 
        oczy. 
          Odchrząknąłem, przeczytałem 
        jednym tchem i zagadałem czym 
        prędzej, pragnąc zatrzeć 
        wrażenie całkiem niepotrzebnego 
        zmieszania... 
          - "Jak Walter Ashley i 
        inni"... Więc jednak zginęli 
        biedacy... A to fatalnie!... Tak 
        blisko brzegu... Hm, co ty na 
        to?
          - Cóż ja; żal mi ich 
        serdecznie, ale dam sobie rękę 
        uciąć, że papę ta wiadomość 
        ucieszyła. 
          - Sądzisz go nazbyt surowo - 
        ująłem się za Dickiem nie tyle z 
        przekonania, ile w tym celu, by 
        jej uwagę odwrócić od Ashleya... 
        - Gdyby to kto obcy słyszał, 
        mógłby... 
          - Sądzę go tylko takim, jakim 
        jest rzeczywiście - przerwała mi 
        Dolly. - Tak, darling... Tu 
        nie ma co ukrywać... Pompey 






        Vollar żywy mógłby udowodnić, że 
        wypadek spowodował defekt 
        motoru, burza, czy inna, 
        podobnie prozaiczna przyczyna... 
        Pompey Vollar nieżywy będzie 
        milczał, bo tajemnicę zabrał do 
        grobu... Nic tedy nie 
        przeszkadza naczelnemu 
        redaktorowi "Morning News" 
        rozpisywać się nadal o 
        "tajemniczej grozie, jaka 
        zawisła nocną porą u brzegów 
        Nowego Świata", czy jak tam 
        wołał mój przedsiębiorczy papa w 
        swym sławetnym artykule 
        czwartkowym o przelotach 
        transoceanicznych. Niesamowita 
        zagadka będzie nadal 
        niezrównanym żerem dla 
        czytelników "Morning News", 
        którzy nie mogą żyć bez silnych 
        wrażeń, wstrząsów, emocji... 
        Nakład naszego pisma wzrośnie 
        znowu, więc znowu my, 
        akcjonariusze, zyskamy, a 
        zyskamy dzięki nieszczęściu 
        najdzielniejszych bliźnich, 
        utuczymy się kosztem ich 
        śmierci... Zwykła kolej rzeczy, 
        dear Ralph... 
          Ruchem ręki przerwałem te 
        wywody.
          - Czekaj, darling - rzekłem 
        - w "Chicago Tribune" widzę 
        większą wzmiankę o wypadku 
        Vollara... Pozwolisz, że 
        przeczytam?...
          - Czytaj prędko... Jestem 
        szalenie ciekawa. 
          - A zatem...
        
          "Podana w depeszy wczorajszej 
        wiadomość o ocaleniu Pompeya 
        Vollara"...
        
          - Okazała się, niestety, 
        fałszywą; - wtrąciła Dolly 
        domyślnie. - Wszystko na jedno 
        kopyto... Nowych szczegółów nie 
        ma? 
          Przebiegłem wzrokiem notatkę i 
        nagle usiadłem na łóżku, 
        zelektryzowany treścią ostanich 
        wierszy...
          - Słuchaj! - rzekłem 






        stłumionym głosem...
        
          "Dokładne oględziny 
        znalezionego skrzydła samolotu 
        "Pride of Brooklyn" doprowadziły 
        do niezwykłego odkrycia. 
        Mianowicie blacha na szczycie 
        przedniej krawędzi jest lekko 
        wgięta, wtłoczona do środka, jak 
        gdyby skutkiem zderzenia z 
        jakimś przedmiotem, a wierzchnia 
        płaszczyzna skrzydła posiada tuż 
        obok wgiętego miejsca kilka 
        dużych, rdzawych plam. Pomimo 
        skutków działania wody morskiej, 
        w której złamane skrzydło 
        dłuższy czas przebywało, zdołano 
        stwierdzić ponad wszelką 
        wątpliwość, że zagadkowe plamy 
        są śladami krwi"...
        
          - Krwi?! - krzyknęła Dolly, 
        przejęta grozą. Zeskoczyła ze 
        swego łóżka, wślizgnęła się pod 
        moją kołdrę i przytuliła się do 
        mnie całą długością ciała... 
        Ochłonąwszy z pierwszego 
        wrażenia, zarzuciła mnie 
        pytaniami na temat, jak się to 
        mogło stać, że wierzchnia 
        płaszczyzna skrzydła, w dodatku 
        na samej krawędzi, a więc w 
        miejscu bardzo od kabiny 
        lotników odległym, została 
        obryzgana krwią... 
          - Zanim to zaczniemy 
        rozstrząsać, dokończmy wpierw 
        lekturę - zaproponowałem. - Może 
        się jeszcze czegoś dowiemy. 
        Chcesz czytać razem ze mną? 
          - Nie, nie - odparła... - Tak 
        mi teraz dobrze i nie boję się 
        niczego przy tobie... Czytaj 
        sam... głośno. 
          Czytałem więc:
        
          "Znalezione skrzydło samolotu 
        "Pride of Brooklyn" opakowano 
        troskliwie i stosownie do 
        dyspozycji prezydium Aeroklubu 
        wysłano w dniu dzisiejszym do 
        Nowego Jorku"...
          
          - To już wszystko? - spytała, a 
        głos jej zdradził duże 






        rozczarowanie. 
          - Wszystko, jeśli chodzi o 
        ostatnie telegramy. Ale jest 
        jeszcze przypisek od redakcji 
        pokaźnych rozmiarów. Chcesz 
        posłuchać? 
          Przytaknęła głową. 
        
          "W dzisiejszym nadzwyczajnym 
        dodatku, poświęconym katastrofie 
        samolotu "Pride of Brooklyn" 
        wypowiedzieliśmy się 
        wyczerpująco na temat przelotów 
        nad oceanami i związanych z tym 
        niebezpieczeństw. Tu chcemy 
        omówić szczegóły wypadku 
        Vollara, szczegóły, jakich nie 
        znaliśmy jeszcze w chwili, gdy 
        drukowano nadzwyczajny dodatek. 
        Mamy na myśli ową szramę na 
        przedniej krawędzi znalezionego 
        skrzydła oraz ślady krwi (?). 
          Pierwsze odkrycie nie nasuwa 
        żadnych trudności, natomiast 
        drugie, o ile owe rdzawe plamy 
        są rzeczywiście śladami krwi, 
        stawia nas wobec najtrudniejszej 
        zagadki. 
          W jaki sposób samolot otrzymał 
        bliznę, jak po zderzeniu z 
        twardym przedmiotem, skoro nie 
        spadał na ziemię, lecz runął w 
        nurty zatoki morskiej z dala od 
        brzegu? 
          Na to pytanie można znaleźć aż 
        trzy odpowiedzi. 
          Po pierwsze, nie jest 
        wykluczone, że ów znak na 
        skrzydle posiadał aparat już w 
        chwili startu z lotniska, a 
        spowodować go mogło nieuważne 
        potrącenie czy uderzenie przy 
        wytoczeniu samolotu z hangaru. 
        Było to w takim razie draśnięcie 
        zupełnie nieszkodliwe, gdyż 
        poważniejszy defekt usunięto by 
        niewątpliwie przed podróżą. 
          Po drugie jest bardzo 
        prawdopodobne, że wgięcie 
        delikatnej blachy duraluminiowej 
        spowodowali rybacy, którzy 
        wyłowili skrzydło samolotu z 
        zatoki Bonavista. Wystarczył 
        przecież nieostrożny ruch 
        ciężkiego wiosła, lub uderzenie 






        o burtę kutra. 
          Po trzecie, przypuścić można, 
        iż wgięcie spowodowało lekkie 
        uderzenie lecącego samolotu o 
        szczyt jakiegoś drzewa. Ten, kto 
        widział, jak aparat Pompeya 
        Vollara, obciążony ogromnym 
        ładunkiem benzyny, startował z 
        lotniska dwukrotnie bez 
        rezultatu, jak za trzecim razem 
        oderwał się ciężko od ziemi i, 
        płynąc bardzo nisko, niemal 
        muskał wierzchołki drzew, 
        rosnących za lotniskiem... ten 
        nie nazwie trzeciej naszej 
        hipotezy fantastyczną. 
          Tak więc posiadamy kilka 
        rozwiązań pierwszej zagadki...
          Lecz skąd ślady krwi? 
        Wykluczone jest, aby to była 
        krew któregoś z nieszczęśliwych 
        lotników. Samolot "Pride of 
        Brooklyn" był zbudowany całkiem 
        podobnie, jak sławny "Spirit of 
        St. Louis" kapitana Lindbergha, 
        więc skrzydła, a raczej jedna 
        wielka płaszczyzna obu skrzydeł 
        była umieszczona ponad kadłubem 
        i kabiną lotników, którzy, 
        zamknięci w swym ciasnym pudle, 
        orientowali się tylko za pomocą 
        peryskopu. Wykluczonym jest, aby 
        któryś z lotników rozbił się o 
        skrzydło, wyskakując w morze, w 
        momencie niezrozumiałej dla nas 
        katastrofy, w takim bowiem 
        wypadku mogłaby go była uderzyć 
        spodnia część skrzydła, nigdy 
        zaś wierzchnia, na której 
        znajdują się ślady krwi. 
          Tak więc owe rdzawe ślady 
        pozostaną dla nas nierozwiązaną 
        zagadką, jak pozostały nią 
        tajemnicze plamy, znalezione na 
        złamanym śmigle "Victorii" 
        Waltera Ashleya. 
          Być może jednak, iż 
        dokładniejsze badania, 
        przeprowadzone w Nowym Jorku, 
        wykażą, że owe plamy nie są 
        wcale śladami krwi, a wówczas 
        niesamiowita tajemnica "Pride of 
        Brooklyn" spadnie do rzędu 
        tragicznych wprawdzie, lecz 
        niemniej zrozumiałych 






        katastrof". 
        
          Autor powyższego artykułu 
        rozwodził się długo na temat 
        krwawych plam, stawiał coraz to 
        nowe hipotezy, by je kilkanaście 
        wierszy dalej obalić i w rezultacie 
        zajął trzy długie szpalty 
        dziennika, a zagadki nie tylko 
        nie rozwiązywał, ale ją jeszcze 
        bardziej skomplikował. Toteż nie 
        mam sumienia przytaczać tutaj w 
        całości tasiemcowego elaboratu, 
        który mnie w końcu znudził, a 
        Dolly zmusił do dyskretnego 
        poziewania i przeciągania się. 
          - Dużo naględził, nic nie 
        powiedział - streściła to 
        trafnie i, wsłuchując się przez 
        chwilę w monotonny stukot kół 
        wagonu, wyliczających sumiennie 
        każdą przerwę między szynami, 
        dorzuciła w zamyśleniu. - Same 
        zagadki, lecz największą 
        przeoczyły wszystkie pisma...
          - Mianowicie jaką, kochanie? 
          - Słuchaj; skrzydło było z 
        blachy, prawda? 
          - Tak. 
          - Jakże więc blacha mogła się 
        utrzymać na wodzie i nie 
        zatonąć? 
          - Hm... Słusznie... A może to 
        skrzydło pływało sobie na tej 
        samej zasadzie, jak hermetycznie 
        zamknięte blaszane pudełko? 
          - Myślałem o tym, lecz 
        przecież skutkiem katastrofy, 
        odłamania się skrzydła, czy 
        czegoś w tym guście, musiała 
        powstać szczelina, przez którą 
        woda miała łatwy dostęp do 
        środka pustej przestrzeni 
        pomiędzy górną a spodnią 
        powierzchnią. 
          - Mogła, lecz nie musiała... 
        Może jednak skrzydła miały 
        odegrać rolę pływaków na wypadek 
        przymusowego wodowania i były 
        podzielone na komory, podobnie, 
        jak wielkie balony lub statki 
        transoceaniczne. Musimy zapytać 
        przy pierwszej sposobności 
        jakiego lotnika... Ja się na tym 
        zupełnie nie znam...






          - Ooo, ale na innych rzeczach 
        znasz się doskonale - rzuciła, 
        przechodząc raptownie z poważnej 
        rozmowy w swój żartobliwy ton i, 
        zażenowana tym wykrzyknikiem, 
        przytuliła zarumienioną 
        twarzyczkę do mojego policzka...
          A koła pędzącego na zachód 
        ekspresu wystukiwały wciąż 
        jednostajne tysięczne odstępy 
        między szynami tej najdłuższej 
        po syberyjskiej drogi 
        żelaznej...
        
        
          XXV
        
          Pierwsze dwa dni pobytu w San 
        Francisco spędziliśmy bardzo 
        pracowicie, jak na turystów, 
        którzy są zarazem młodym 
        małżeństwem w podróży poślubnej 
        i skutkiem tej okoliczności nie 
        mogą poświęcać całego swego 
        czasu wyłącznie na zwiedzanie 
        osobliwości miasta... 
          Ale trzeciego dnia rano Dolly 
        przeciągnęła się na łóżku ruchem 
        rozpieszczonej kotki i 
        westchnęła w przestrzeń, co było 
        jednakże najwyraźniej aluzją. 
          - Ah, tak bym już chciała 
        wyjechać na Hawaje! 
          - Już wyjechać?! - zawołałem 
        przestraszony. - Czy 
        zapomniałaś, co napisał Rudyard 
        Kipling? 
          - On dużo napisał. 
          - Mam na myśli słowa, które 
        poświęcił malowniczości pięknego 
        Frisco... 
          - Nie znam. 
          - Więc słuchaj: "San Francisco 
        has only one drawback: This hard 
        to leav!"
          - Tak napisał rzeczywiście? 
          - Tak. 
          - No, to bujał z 
        grzeczności... Byłam tu już raz 
        i wyjechałam bez większego żalu, 
        a teraz rada bym wsiąść na 
        statek odchodzący do Honolulu, 
        choćby dzisiaj. 
          - Choćby dzisiaj - powtórzyłem 
        jak echo, zgnębiony tą 






        nieoczekiwaną wiadomością. 
        Inaczej sobie wyobrażałem pobyt 
        w cudnej Kalifornii. Godząc się 
        pozornie z losem, hodowałem na 
        dnie serca ziarenko nadziei, że 
        uda mi się wymknąć samemu do 
        Sacramento, że spotkam tam 
        Halinę, że... że... oh, w sferze 
        marzeń nie ma ani kresu, ani 
        żadnych niemożliwości... 
          Z chwilą przybycia do Frisco, 
        z chwilą uświadomienia sobie, że 
        obecnie zaledwie trzy godziny 
        jazdy autem czy koleją dzielą 
        mnie od tamtej, zamiast czterech 
        tysięcy kilometrów... ziarenko 
        zakiełkowało i rozwinęło się w 
        żywotną roślinkę... A teraz 
        kaprys Dolly mógł ją zwarzyć 
        mrozem, zniszczyć doszczętnie, 
        mógł pomiędzy dom, gdzie Halina 
        mieszkała, a moją siedzibę, 
        wrzucić potworny szmat 
        przestrzeni. 
          Głos żony wyrwał mnie ze 
        smutnej zadumy... 
          - Więc jakże, Ralph? Portier 
        mówił wczoraj, że okręt 
        "President Roosevelt" 
        odchodzi...
          - Niech sobie odchodzi, kiedy 
        chce! - wybuchnąłem z pasją, a 
        czując na sobie zdziwiony wzrok 
        Dolly, dodałem łagodniej. - 
        Darling, nie rozumiem ciebie 
        zupełnie. Celem naszej podróży 
        była Kalifornia, gdyż... 
          - I Wyspy Hawajskie - wtrąciła 
        szybko - bo liczyłam się z tym, 
        że na wycieczkę do Japonii 
        zabraknie czasu... Zresztą, 
        przyznam ci się, że wolę Japonię 
        zobaczyć na wiosnę. 
          - I Wyspy Hawajskie - 
        zgodziłem się, nawiązując do jej 
        pierwszego zdania - ponieważ 
        jednak mamy sześć tygodni czasu, 
        byłoby nonsensem przeznaczać 
        tylko dwa dni na boską 
        Kalifornię, a resztę czasu na 
        rozpaczliwe nudy w głupim 
        Honolulu... Tyś tu już była. 
        Prawda. Znasz wszystko, nęcą cię 
        więc nowe wrażenia, nowe 
        krajobrazy... Ale ja jestem 






        tutaj po raz pierwszy i niczego 
        jeszcze nie widziałem, u 
        licha...
          - Niczego? A Frisco? 
          - To mało... Zresztą, czy 
        zdołaliśmy obejrzeć wszystko, co 
        godne zobaczenia w mieście i 
        jego najbliższej okolicy? Ooo, 
        ręczę, że ani czwartej części!
          - A ja mówię, że widziałeś 
        prawie wszystko - upierała się z 
        zadąsaną minką i zaczęła 
        wyliczać na palcach. - 
        Zwiedziliśmy wczoraj 
        Chinatown... Próbowałeś nawet 
        jeść pałeczkami ich dziwne 
        potrawy, bez większego zresztą 
        powodzenia. 
          - Na to zgoda. Dzielnicę 
        chińską "odrobiłem", choć nie 
        wiem czy z wszelkimi jej 
        osobliwościami. 
          - Z wszelkimi. Zwiedziliśmy 
        dalej Pałac Sztuk Pięknych, "The 
        Presidio", wspaniały Golden Gate 
        Park... 
          - Tam musimy być co najmniej 
        raz jeszcze. Nie widziałem 
        Ogrodu Japońskiego, o którym mi 
        tyle naopowiadałaś... 
          - O, jakże tego obecnie 
        żałuję! - westchnęła 
        żartobliwie. - Oglądałeś 
        panoramę miasta ze szczytów Twin 
        Paks, fotografowałeś fronton 
        Misji Dolores, podziwiałeś The 
        California Palace of the Legion 
        of Honor, wynudziłeś  mnie przy 
        zwiedzaniu dzielnicy handlowej, 
        widziałeś także Russian Hill...
          - Ale z daleka - zastrzegłem 
        skwapliwie - a sama wspomniałaś, 
        że oryginalna architektura jego 
        budynków, kręte uliczki, 
        tarasami spływające ogrody... 
          - Tak, tak - potwierdziła 
        niechętnie - wcale ciekawy 
        zakątek stanowi ta siedziba 
        miejscowej cyganerii, ale to 
        jeszcze nie powód, aby tutaj 
        siedzieć, Bóg wie, jak długo... 
        Słuchaj, Ralph - rzekła ciepło i 
        ujęła moją dłoń oburącz - to nie 
        ma przecież sensu, abyśmy sobie 
        wzajemnie robili na złość. 






        Podróż poślubna powinna nam 
        pozostawić na całe życie 
        najmilsze wspomnienia. Musimy 
        iść na kompromis. Aby cię 
        zadowolić, pozostaniemy tu 
        jeszcze kilka dni, pokażę ci to, 
        czego dotychczas nie widziałeś, 
        zwiedzimy motorówką zatokę, 
        wysepki Yerba Buena, Alcatraz i 
        co tam chcesz wreszcie, zrobimy 
        wycieczkę autem gdzieś w 
        okolicę, ale potem na ciebie 
        kolej do "poświęceń" i bez 
        sarkania pojedziesz ze mną na 
        Hawaje... Dobrze, kochanie? 
          Cóż miałem odrzec? Nie mogłem 
        jej kaprysowi przeciwstawić mego 
        uporu, bo nuż wzbudziłoby to 
        jakieś podejrzenia. 
          - Dobrze, Dolly - odparłem 
        bezdźwięcznie. 
          Ucieszona moją uległością, 
        zaczęła rozsnuwać swe plany na 
        najbliższe dni. 
          - Zrobimy dwie wycieczki - 
        szczebiotała roześmiana i 
        zadowolona. - Pierwsza z nich 
        zainteresuje dziennikarza, druga 
        literata. 
          - To znaczy? - bąknąłem pod 
        nosem. 
          - To znaczy, że najpierw 
        pojedziemy wzdłuż wybrzeża 
        Pacyfiku, poprzez Santa Cruz, 
        dokoła zatoki Monterey i przez 
        Santa Barbara do Los Angeles. 
        Pan redaktor posiedzi sobie ze 
        dwa dni w Hollywood, zobaczy z 
        bliska życie i pracę artystów 
        filmowych, pogada z 
        najwybitniejszymi reżyserami na 
        temat obrazów, jakie się ukażą w 
        tym sezonie i tak dalej, i tak 
        dalej. Na tę wycieczkę 
        przeznaczam pięć dni... 
          - A dla literata ile? - 
        zapytałem znacznie już 
        udobruchany. Pięć dni to zawsze 
        coś...
          - Dla Ralpha literata raczyłam 
        przeznaczyć cztery dni. To 
        wystarczy najzupełniej na 
        przejażdżkę do jeziora Tahoe i 
        stamtąd do Yosemite Park. Jeżeli 
        te dwie rzeczy zobaczysz, to 






        widziałeś wszystko co Kalifornia 
        ma najlepszego do pokazania 
        turyście... 
          - A... a... Sacramento? 
        Stolica Kalifornii? Czy tam nie 
        ma nic godnego uwagi? 
          - Nic absolutnie. Mała 
        mieścina, jakich wiele w 
        Stanach. Przejeżdżaliśmy już 
        zresztą przez Sacramento... 
          - Taaak? - zdziwiłem się 
        obłudnie. Wiedziałem doskonale, 
        że droga nasza wiodła przez 
        Sacramento. Mało tego, że 
        wiedziałem. Stałem przy oknie 
        wagonu, a tętno mego serca 
        stawało się coraz szybsze, w 
        miarę, jak ekspres zwalniał 
        biegu, zajeżdżając na dworzec w 
        Sacramento. Przecież do tego 
        miasta schroniła się Halina, 
        skrzywdzona mimowolnie moją 
        niefortunną nowelką. Tu miała 
        zamieszkać u swej ciotki, tu 
        była już niewątpliwie od dni 
        kilku... Stojąc tak, z czołem 
        przylepionym do szyby, zdawałem 
        sobie sprawę, że szaleństwem 
        jest oczekiwać, aby ona pobyt w 
        cudnej Kalifornii urozmaicała 
        sobie przebywaniem na stacji, w 
        dodatku o tak wczesnej porze, 
        lecz mimo tego przeświadczenia 
        przeskakiwałem wzrokiem z jednej 
        sylwetki na drugą, nie mogąc 
        stłumić nierozsądnej nadziei, że 
        może wśród tego tłumu podróżnych 
        zobaczę jej słodką twarzyczkę. 
          Tak; to było wówczas. Powrotna 
        fala wspomnień, wspomnień bardzo 
        świeżych, ogarnęła mnie i 
        poniosła. Pamiętam jak pociąg 
        ruszył już w dalszą drogę, 
        rozpoczynając ostatni, 
        trzygodzinnny etap długiej 
        podróży, a ja trwałem wciąż na 
        posterunku przy oknie, a moje 
        oszalałe z tęsknoty spojrzenia 
        przetrząsały jeszcze ciżbę 
        pasażerów, stłoczonych na 
        peronie i czekających na inne 
        pociągi... Potem smutny, ze 
        ściśniętym sercem wróciłem na 
        swoje łóżko. Pora bowiem była 
        jeszcze wczesna, jak to już 






        powiedziałem; o #/5#40 rano 
        zajeżdża "Extra Fare Train" 
        linii Overland na stację w 
        Sacramento... 
          Głos Dolly przerwał te 
        rozpamiętywania. 
          - Więc ugoda zawarta, 
        darling? Dziesięć dni zabawimy 
        tutaj, potem wsiądziemy na 
        statek i... - radosny okrzyk 
        oraz ekwilibrystyczny podskok na 
        łóżku uwieńczył to zdanie. 
        Zaczęła mnie gorąco całować po 
        twarzy, dziękując "najdroższemu 
        mężulkowi", że jest taki dobry i 
        bez szemrania przystaje na 
        rychły wyjazd na Hawaje...
          - Tak cię to cieszy? Dziwne... 
        - rzekłem z przekąsem. 
          - Nie dziw się, honey. Byłam 
        już raz w Kalifornii i widziałam 
        wszystko. 
          - Wiem... Lecz człowiek, 
        wrażliwy na piękno przyrody, rad 
        przebywa w takich malowniczych 
        okolicach nie tylko dwa, ale 
        nawet pięć, dziesięć razy...
          - Może masz ważniejsze powody 
        - wyrwała się i umilkła 
        zmieszana. Czułem, że się 
        rumienię kompromitująco. Czyżby 
        ona przeniknęła moje zamiary? 
        Czy wie, że Halina przebywa 
        obecnie w... Nie! To 
        niemożliwe!... A może ja coś 
        mówiłem przez sen? Może sam ją 
        naprowadziłem na ślad mej 
        tajemnicy?... Należało rzecz 
        zbadać gruntownie. Raczej 
        najgorsza wiadomość, niż 
        dręcząca niepewność, niż 
        błądzenie w labiryncie zagadek, 
        niedomówień, wzajemnych 
        podejrzeń. Rozpocząłem tedy 
        gwałtowny atak, który w końcu 
        doprowadził do pożądanego 
        rezultatu. Dolly, znudzona 
        naleganiem, prośbami, zmiękczona 
        zaklęciami i pieszczotą, dała za 
        wygraną; zastrzegła tylko. 
          - Ale nie będziesz się śmiał 
        ze mnie, nie będziesz szydził, 
        że jestem zabobonna. To byłoby 
        bardzo nieładnie z twej strony.
          Odetchnąłem i przyrzekłem 






        uroczyście, że zachowam stoicki 
        spokój, cokolwiek bym usłyszał. 
        Mogłem przyrzec. "Nie będziesz 
        szydził, że jestem zabobonna" 
        powiedziała dosłownie, więc 
        chodziło tylko o jakieś 
        przeczucia... "Nie wie nic!" 
        syknął triumfalnie 
        Ralph_redaktor...
          - Widzisz, darling - zaczęła 
        nieśmiało, jakby wstydliwie. - 
        MIałam dziwny sen w czasie 
        naszej podróży. Stałam na środku 
        jakiejś łąki, czy pastwiska. W 
        oddali szemrało morze ludzi, 
        odgrodzonych kordonem 
        policjantów od grupy wielkich 
        szop dziwnej budowy. Nagle 
        otwarto wrota środkowej szopy i 
        ujrzałam olbrzymi samolot. 
        Wówczas uświadomiłam sobie, że 
        jestem na lotnisku i będę 
        świadkiem odlotu w jakąś długą 
        podróż. Samolot ustawiono pod 
        wiatr, który dął słabo, lecz 
        czułam doskonale jego zimne 
        tchnienie. Z małej grupy osób, 
        otaczających aeroplan, oderwał 
        się jeden człowiek, w kostiumie 
        i masce lotnika. Był szczupły, 
        zgrabny, szedł elastycznie i z 
        wdziękiem w moją stronę. Kiedy 
        podszedł bliżej, poznałam, że 
        mam przed sobą kobietę. Nagle 
        wydała okrzyk zdziwienia... To 
        była narzeczona Waltera 
        Ashleya... 
          - Kto? - wykrztusiłem 
        zmienionym głosem. 
        Pomiarkowawszy jednak, że moje 
        nadmierne zdziwienie może 
        wzbudzić czujność Dolly, dodałem 
        spokojniej, siląc się na ton 
        swobodny. - Jakże to możliwe? 
        Przecież nigdy na oczy nie 
        widziałaś tej kobiety... Skądże 
        więc pewność, że to właśnie...
          - O, przepraszam - przerwała z 
        ożywieniem. - Zapominasz widać, 
        że owego dnia, kiedy ona 
        przyszła do redakcji i ty 
        ofiarowałeś jej różę Ashleya, 
        mnie przyrzeczoną, nawiasem 
        mówiąc... ja byłam w gabinecie 
        papy i z ciekawości podglądałam 






        was przez dziurkę od klucza. 
        Widziałam więc dobrze twarz 
        niedoszłej Mrs. Ashley i 
        zapamiętałam ją doskonale. 
          - Aha... No i co dalej z twoim 
        snem? Ona podeszła do ciebie...
          - Podeszła do mnie - ciągnęła 
        Dolly - zmierzyła mnie od stóp 
        do głowy wzgardliwym wzrokiem i 
        rzuciła wyzywająco: "Ty mi 
        zabrałaś Ralpha, ale teraz on 
        jest mój! Nie wierzysz? Spójrz w 
        stronę samolotu. Widzisz? Tam, w 
        okienku kabiny". Spojrzałam  
        we wskazanym kierunku i dziwna 
        rzecz, jaka się tylko w snach 
        zdarza, chociaż znajdowałam się 
        od samolotu bardzo daleko, może 
        pół mili, może więcej, poznałam 
        cię, Ralph. Spotkałam twój 
        wzrok, lecz spuściłeś zaraz oczy 
        i cofnąłeś się w głąb kabiny. 
        Ona, mam na myśli narzeczoną 
        Ashleya, szła szybkim krokiem w 
        stronę aeroplanu. Chciałam biec 
        za nią, niestety nie mogłam. 
        Byłam przykuta do swego miejsca 
        niewidzialnymi magnesami. 
        Wołałam, krzyczałam głośno, lecz 
        głos mój rozpływał się bez echa 
        do tego stopnia, że sama go nie 
        słyszałam. A przysięgam ci, że 
        krzyczałam z całej mocy... 
        Pamiętam nawet słowa: "Ralph, 
        zostań! Po śmierć lecisz! Ona ci 
        przyniesie zgubę, jak przyniosła 
        Ashleyowi!... Zostań!". 
          Nie słyszałeś tych zaklęć, jak 
        nie słyszał ich nikt, nawet ja 
        sama, choć płuca mnie bolały od 
        wysiłku... Rozległ się huk 
        potężnego silnika. Puszczono w 
        ruch śmigło, drzwi kabiny 
        zatrzaśnięto. W blaskach 
        stojącego niemal pionowo słońca 
        rozpędzone śmigło tworzyło 
        lśniące kolisko. Samolot ruszył 
        z miejsca, kołysząc się 
        niezgrabnie na oba boki. Wówczas 
        nadludzkim wysiłkiem zdołałam 
        przełamać siłę zagadkowych 
        magnesów i z rozłożonymi rękami 
        biegłam na przeciw złowrogiego 
        ptaka. Ktoś krzyknął 
        przeraźliwie, bym padła na 






        ziemię, inaczej zginę. Ktoś 
        dawał mi rozpaczliwe znaki 
        rękoma. Nie słuchałam. Chciałam 
        zginąć, byle ciebie zatrzymać. 
        Ale samolot zdołał się już 
        oderwać od ziemi. Warcząc 
        ogłuszająco, przepłynął niemal 
        nad moją głową. W oknie kabiny 
        zamajaczyła mi plama twojej 
        twarzy pobladłej, przerażonej... 
        Ujrzałam jeszcze tył 
        wzbijającego się samolotu i 
        straciłam czucie. Ogarnęły mnie 
        mrówki... Zbudziłam się ledwie 
        żywa, szukając wzrokiem 
        ciebie... 
          Dolly umilkła na chwilę, jakby 
        ją wyczerpało wspomnienie 
        strasznego snu... Po chwili 
        dokończyła opowiadanie głosem, w 
        którym wyczułem nutę tkliwej 
        radości, rozrzewnienia. 
          - Ujrzałam cię, Ralph 
        najdroższy. Stałeś przy oknie 
        naszego przedziału sypialnego, 
        odwrócony tyłem do mnie. Pociąg 
        stał na miejscu, więc domyśliłam 
        się, że zbudziwszy się, chcesz 
        zobaczyć, co za stacja. Chciałam 
        cię przywołać, przytulić się do 
        ciebie, lecz pomyślałam zaraz, 
        że będziesz się zaśmiewał z 
        moich snów, że kpić będziesz, 
        jak ty to czasem potrafisz... 
        Zewsztą widok twej sylwetki i 
        pewność, że tamto było tylko 
        przykrym snem, napełniły mnie...
          - Słuchaj, kochanie - 
        przerwałem jej nieswoim głosem. 
        - Czy nie pamiętasz, kiedy, 
        której nocy przyśniłaś ten 
        dziwaczny sen? 
          - Pamiętam doskonale... Było 
        to nad ranem ostatniego dnia 
        podróży. Zerknąwszy na zegarek 
        stwierdziłam, że dochodzi 
        zaledwie wpół do szóstej, wobec 
        czego przewróciłam się na drugi 
        bok i niebawem zasnęłam 
        powtórnie... Taki to był sen... 
        Powiesz może, że nie widzisz 
        żadnego związku pomiędzy nim a 
        moją niechęcią do dłuższego 
        pobytu w Kalifornii... Miałbyś 
        słuszność na pierwszy rzut oka. 






        Ale jeśli sobie uprzytomnię, że 
        ten dziwny sen przyśniłam, 
        właśnie po przybyciu do stolicy 
        Kalifornii, bo musieliśmy być 
        wtedy gdzieś koło Sacramento, 
        jeśli dalej przypomnę ci, że na 
        wyjezdnym z Nowego Jorku 
        zostawiłam mój amulet w aucie i 
        jeśli dodam do tego jakieś 
        nieokreślone złe przeczucia, 
        które trapią mnie od chwili 
        wyjazdu do Frisco, to, mów sobie 
        co chcesz, ale ja się czegoś 
        lękam tutaj i nie odetchnę, 
        dopóki nasz statek nie wypłynie 
        przez Golden Gate na pełne 
        morze, dopóki kontury 
        malowniczego, przyznaję, Frisco 
        nie rozpłyną się w oddali. 
          Mówiła z takim zapałem, że 
        rumieńce wystąpiły na jej 
        policzki, a wyczerpawszy temat, 
        zaczęła zerkać niespokojnie w 
        moją stronę, obawiając się 
        widocznie czy mimo uroczystych 
        zapewnień nie będę sobie z niej 
        żartował... ten domysł 
        potwierdziły zresztą jej dalsze 
        słowa. 
          - Już czuję, że masz ochotę 
        mnie nabierać... Wiedziałam, że 
        tak będzie... Najpierw prosi, 
        błaga: "powiedz", a potem 
        naśmiewa się z człowieka... 
          Ale mnie wcale nie do śmiechu 
        było. Sama treść jej snu nie 
        zainteresowała mnie zbytnio, 
        lecz dziwny zbieg okoliczności, 
        że przyśniła się jej Halina, 
        której nie znała zupełnie, którą 
        widziała tylko przelotnie raz 
        jeden i przyśniła jej się 
        właśnie w tym momencie, kiedy 
        pociąg stał na dworcu w 
        Sacramento, gdzie tamta przecież 
        mieszkała... ten zagadkowy zbieg 
        okoliczności zastanowił mnie, a 
        nawet przestraszył... 
          Moje wewnętrzne ja rozdzieliło 
        się natychmiast na trzy części, 
        jak w chwili każdej rozterki 
        ducha. "Nie wierzę w przeczucia. 
        Dolly jest naturą nadwrażliwą, 
        co dowodzi, że organizm jej 
        trawi jakaś choroba. Trzeba ją 






        będzie dać zbadać jakiejś 
        powadze lekarskiej... Ale z 
        drugiej strony można by sam 
        pomysł wyzyskać przy pisaniu 
        nowego utworu. Rzecz wprawdzie 
        oklepana, lecz nadal wcale 
        popłatna. Dzisiejsza publiczność 
        lubi tajemniczość, byle ona nie 
        wkraczała w dziedzinę 
        niesamowitości. "Edgar Poe i 
        Ewers wyszli już z mody". Tak 
        twierdził Ralph_redaktor, 
        podczas gdy Ralph_ten trzeci 
        wygłaszał znów swoje caeterum 
        censeo: "Wrócisz do Haliny; ona 
        ci przebaczy wszystko, jeśli już 
        nie przebaczyła. Wrócisz na 
        pewno. Czy proroczy sen Dolly 
        nie przekonał cię jeszcze? Oto 
        uchylono przed tobą rąbka 
        zasłony, która zakrywa 
        przyszłość. Tamta ci 
        przeznaczona; śmiałbyś walczyć z 
        przeznaczeniem? A jeśli ci 
        szaleńczej odwagi do tego nie 
        braknie, czy chciałbyś walczyć? 
        Przecież kochasz tamtą, o niej 
        śnisz, marzysz, dla niej 
        przyjechałeś w te strony"... "A 
        Dolly?"... rzucił znienacka 
        Ralph_gentleman... "Pocierpi 
        trochę, lecz pocieszy się 
        rychło. Lepiej zresztą, jeśli 
        ona sama tylko pocierpi, niż 
        gdyby się mieli męczyć wszyscy 
        troje"... brzmiała cyniczna 
        odpowiedź. 
          Myślałem, że na tym się 
        skończy, lecz w tym momencie 
        Ralph_gentleman pochwycił 
        przeciwnika za gardło... 
        "Łotrze!" wrzasnął. "Perfidną 
        interpretacją chcesz nam 
        zamydlić oczy? Nawet głos 
        Opatrzności, łaskawe ostrzeżenie 
        niebios, jakim jest sen Dolly, 
        chcesz wyzyskać dla swych 
        nędznych zamiarów?" Wysapawszy 
        się, puścił zaskoczoną atakiem 
        ofiarę, zaczął mówić łagodnie, 
        aż przy samym końcu znowu 
        podniósł głos: "Dolly cię kocha, 
        jak nikt w świecie. Czy jej sen 
        nie jest tego najlepszym 
        dowodem? Oto sama chciała 






        zginąć, byle ciebie ocalić, 
        byleś nie szedł za tamtą, która 
        już jednemu przyniosła zgubę. 
        Nie jednemu nawet. Nie 
        zapominaj, że prócz Ashleya 
        zginęli zakochany w niej Martini 
        i Petit, niewinna ofiara. Na 
        kolana, łotrze! Dziękuj Bogu, że 
        obdarzył cię taką żoną. Tamta, 
        to demon z twarzą Madonny! Z 
        tamtą czekałaby cię zguba, z 
        Dolly czeka cię trwałe 
        szczęście"... "I synekura u 
        ładowanego papy", wtrącił 
        praktyczny Ralph_dziennikarz, 
        przechodząc od razu na stronę 
        gentlemana... Złączeni nowym 
        przymierzem, natarli tak 
        potężnie, że przyszedł moment, w 
        którym byłem gotów upaść do nóg 
        Dolly i wyznać jej wszystko... 
        Wszystko... że Halina mieszka w 
        Sacramento, że z tej właśnie 
        przyczyny zdecydowałem się na 
        wyjazd do Kalifornii, że dlatego 
        broniłem się tak uporczywie 
        przed zamiarem szybkiego wyjazdu 
        na Hawaje... ale teraz sam 
        pragnę uciec z tych stron, uciec 
        jak najprędzej, jak najdalej i 
        potargać na zawsze niewidzialne 
        sieci, w jakie się zaplątałem... 
          - Dolly - zacząłem głosem 
        bardzo wzruszonym, szukając 
        słów, którymi miałem zacząć 
        swoje wyznanie...
          W tej chwili zapukano do 
        drzwi...
          - Kąpiel gotowa, proszę pani - 
        zabrzmiał głos pokojówki 
        hotelowej. 
          - Darling, nie odchodź... 
        Chcę z tobą pomówić... 
          Ucałowała mnie w usta i 
        zeskoczyła z łóżka na dywan... 
          - Później mi opowiesz. Na 
        pewno nic ważnego, a tymczasem 
        woda ostygnie... Aby ci się nie 
        nudziło, to masz... - Porwała ze 
        stołu przyniesione razem ze 
        śniadaniem dzienniki, położyła 
        mi je na kołdrę, narzuciła na 
        siebie szlafrok i, poświstując 
        wesoło, wybiegła do sąsiadującej 
        z sypialnią łazienki... 






          Takim sposobem do zwierzeń nie 
        doszło... "Umyślnie zwlekałeś"! 
        rzekł z gorzkim wyrzutem 
        Ralph_gentleman, w odpowiedzi na 
        co, ten trzeci wybuchnął 
        wzgardliwym śmiechem i rzucił 
        krótko: "Przeznaczenie widocznie 
        tak chciało!"...
        
        
          XXVI
        
          Wycieczka do rezerwatu 
        Yosemite National Park stanowi 
        nazbyt ważne ogniwo w łańcuchu 
        wydarzeń z tego okresu mojego 
        życia, bym ją mógł tutaj 
        pominąć, jak pomijam "the 
        interesting trip" do Los Angeles 
        lub przejażdżkę morską do 
        malowniczej wyspy Santa 
        Catalina, łudząco podobnej do 
        Capri, które znam z pierwszej 
        mej podróży do starej Europy. 
          Pierwszy dzień owej wycieczki 
        zawiódł moje oczekiwania. 
        Zawiódł je nie dlatego, jakby 
        ktoś mógł sądzić, że droga do 
        doliny Yosemite wiedzie przez 
        nieciekawą okolicę; przeciwnie, 
        nie znam bardziej malowniczej 
        drogi, a barwna rozmaitość 
        krajobrazów, zmieniających się 
        poza każdym zakrętem gościńca i 
        nadmiar niezapomnianych wrażeń 
        jest wręcz za silną dawką dla 
        turysty, zmuszonego przez Yts 
        (Yosemite Transportation System) 
        do ciągłego pośpiechu, bo według 
        szablonowego planu wycieczki 
        autobus musi stanąć za cztery i 
        pół minuty przy następnym 
        wodospadzie, na następnej 
        serpentynie, czy u stóp 
        następnej turni... To właśnie, 
        owa przesadna ekonomia czasu: 
        "Postój osiem minut; przewodnik 
        objaśnia minutę, wspólna 
        fotografia na tle konturów skały 
        X.X. dwie minuty, turyści 
        podziwiają piękny krajobraz pięć 
        minut i odjazd w dalszą 
        drogę"... ów przejaw doskonałej 
        organizacji Yts... zepsuły mi 
        dokładnie całokształt wrażeń na 






        równi z cielęcymi zachwytami 
        dziesięciu przygodnych, a w 
        dziewięciu dziesiątych mało 
        inteligentnych, towarzyszy 
        wycieczki... 
          Wtedy to właśnie złożyłem w 
        duchu uroczysty ślub, że już 
        nigdy nie wezmę udziału w 
        zbiorowej wycieczce, lecz 
        wynajmę auto i przewodnika do 
        wyłącznej dyspozycji nas 
        dwojga... 
          - Wypadnie to znacznie drożej 
        - zauważyła Dolly, kiedy ją 
        zapytałem, jaki jest jej pogląd 
        w tej sprawie - ale z tym chyba 
        najmniej potrzebujemy się 
        liczyć, prawda, darling?...
          Tak więc opinia nasza była 
        zgodna w tym względzie, lecz na 
        razie trzeba było pogodzić się z 
        losem i znosić denerwujące 
        towarzystwo innych turystów aż 
        do schyłku dnia... 
          W Merced, dokąd przybyliśmy z 
        Frisco pociągiem, wsiedliśmy do 
        wygodnego samochodu 
        wycieczkowego, który czekał w 
        pobliżu dworca. Był to duży 
        autobus, o czterech rzędach 
        siedzeń, na cztery osoby każde. 
        Przewodnik zajął miejsce obok 
        szofera, przy nim jeszcze jeden 
        pasażer, dwa następne rzędy 
        zapełniło szczelnie wesołe 
        towarzystwo złożone z czterech 
        gruchających parek, wreszcie w 
        ostatnim, najwyższym rzędzie 
        umieściłem się ja wraz z żoną i 
        jakimś szpakowatym gentlemanem; 
        jak się później okazało, ów 
        jegomość nazywał się Hudson i 
        był hodowcą strusi, które, 
        sprowadzone nie tak znów dawno 
        temu do Kalifornii, 
        zaaklimatyzowały się tutaj 
        świetnie i robią swoim braciom z 
        południowej Afryki skuteczną 
        konkurencję w dostarczaniu 
        cennych piór. 
          Począwszy od Merced jechaliśmy 
        wśród najpiękniejszego w świecie 
        ogrodu owocowego; ilościowo 
        królowały morele i brzoskwinie, 
        lecz nie brakło winnic, gajów 






        cytrynowych, sadów pełnych 
        grusz, orzechów, jabłoni, a 
        potem, na tle szmaragdowej 
        zieleni wykwitły dziesiątki 
        tysięcy złotych i czerwonych 
        kul, pod których ciężarem 
        uginały się gałązki drzewek 
        pomarańczowych... 
          W miarę podnoszenia się terenu 
        ulegał radykalnej zmianie 
        krajobraz mijanej okolicy. 
        Niebawem znikły z oczu bogate 
        sady, znikły małe pólka 
        kukurydzy, jęczmienia i rzędy 
        tyczek chmielu. Urodzajna wyżyna 
        ustąpiła miejsca pagórkom, 
        górom, skałom. Jeszcze kilka mil 
        zygzaków wśród lasem pokrytych 
        stoków górskich, potem zakręt w 
        lewo pod kątem prostym i 
        ujrzeliśmy Maripozę, wioskę 
        starą, piękną i historyczną 
        zarazem. Nasz przewodnik, 
        wrzeszczący tak głośno jak gdyby 
        przemawiał na przedwyborczym 
        meetingu do pięciu tysięcy 
        słuchaczy, nie omieszkał 
        przypomnieć, że "Mariposa, this 
        quaint hamlet" była przedmiotem 
        marzeń wszystkich niespokojnych 
        duchów świata w roku 1849 i w 
        następnych latach oraz celem 
        wędrówek mnogich rzesz, które, 
        nie bacząc na niebezpieczeństwa, 
        jakie wówczas czyhały na każdym 
        kroku olbrzymiej podróży, szły 
        niezmordowanie od wschodnich 
        brzegów Ameryki na "Far West", by 
        w złotodajnych złożach Maripozy 
        znaleźć sowitą nagrodę za 
        poniesione trudy... 
          - A tamta droga prosto, dokąd 
        wiedzie? - spytał hodowca 
        strusi, wysłuchawszy z 
        nabożeństwem wykładu 
        miodoustego mówcy... 
          - To the Big Trees of the 
        Maripos Grove - brzmiała 
        odpowiedź. 
          Więc tam! Tam jest ów lasek 
        drzew_olbrzymów, dostojnych 
        starców, z których najmłodszy 
        liczy sobie chyba z dwadzieścia 
        wieków. Tam stoi owa prastara 
        Świątynia Przyrody, której 






        filary tworzą pnie Sequoia 
        Gigantea, wysokie na 
        dwieście do trzystu stóp, a 
        sklepienie liście ich koron. 
          Przewodnik nie zaniedbał 
        sposobności do nowej prelekcji. 
          - Są to najstarsze żyjące 
        okazy na kuli ziemskiej. Taki 
        "Grizzly Giant" ma tylko cztery 
        tysiące wiosen... Czterdzieści 
        stuleci! Ładny wiek, co? Obawiam 
        się, proszę państwa, że nikt z 
        nas takich lat nie dożyje... 
          Salwa śmiechu naszych 
        niewybrednych towarzyszy 
        wynagrodziła miodoustego za ten 
        dowcip i skłoniła go do dalszych 
        wywodów w podobnym stylu... 
          - Nie mniej stary i nie mniej 
        głośny jest inny olbrzym, "Wawona 
        Tree". W pniu tego grubaska 
        wycięto tunel, przez który 
        wiedzie droga. Największe auta 
        przejeżdżają tamtędy, a on 
        patrzy zdumiony, niczym 
        nieboszczyk Gulliver, który 
        rozkraczywszy się, zrobił łuk 
        triumfalny ponad maszerującą 
        armią liliputów. Właśnie dzięki 
        tunelowi "Wawona Tree" 
        przypomina Gullivera... Znacie 
        państwo zapewne to drzewo z 
        przelicznych reprodukcji, 
        rozpowszechnionych po całym 
        świecie. Niemniej ośmielam się 
        wątpić, czy mimo tej sławy 
        chciałaby się któraś z pań 
        zamienić z tym olbrzymem...
          - Dlaczego, dlaczego? - 
        dopytywały cztery niewiastki z 
        naszej grupy, jak dopytywały 
        zapewne przedtem i potem tysiące 
        innych, a jednakowo 
        inteligentnych turystek...
          Teraz przyszła kolej na pointę 
        dowcipu... 
          - Ponieważ "Wawona Tree" liczy 
        sobie w obwodzie ponad 
        osiemdziesiąt stóp, a w epoce 
        smukłych sylwetek jest to 
        cokolwiek za dużo... 
          Głośny ryk baraniego śmiechu 
        rozległ się wśród domków pięknej 
        Maripozy... 
          Przewodnik przyjmował te hołdy 






        z łaskawą miną, ale bez 
        specjalnej radości; przywykł do 
        nich w ciągu długich lat 
        stykania się z turystami tej 
        samej marki fabrycznej. Wierzył 
        święcie, że mu się należą, toteż 
        nieżyczliwym okiem łypnął ku 
        mnie i ku Dolly, bo tylko my 
        dwoje nie potrafiliśmy ocenić 
        całej błyskotliwości jego 
        dowcipów. 
          - Ale ja tu państwu opowiadam 
        to, co należy do programu 
        trzeciego dnia wycieczki - 
        przypomniał sobie - pojutrze 
        pojedziemy do lasku 
        drzew_olbrzymów z grupy 
        Maripoza... Teraz proszę zająć 
        miejsca w aucie... Już i tak 
        mamy sześć minut spóźnienia... 
          - Sześć minut! O znakomity 
        Yts przebaczył nam ową zwłokę, 
        wynooszącą całe sześć minut, 
        czyli trzysta sześćdziesiąt 
        cennych sekund...
          W jakiś czas potem droga 
        zaczęła się obniżać, na przeciw 
        Briceburg zjechaliśmy do 
        malowniczego kanionu rzeki 
        Merced i odtąd posuwaliśmy się 
        równolegle do jej lewego brzegu, 
        dążąc ku wyżej położonej, 
        właściwej dolinie Yosemite... 
          Okolica była wszędzie jak w 
        bajce, lecz począwszy od El 
        Portal, końcowej stacji kolei 
        żelaznej, co chwila doznawaliśmy 
        wrażenia, że nasz zachwyt 
        osiągnął swoje maksimum, że jest 
        niemożliwym, abyśmy mogli ujrzeć 
        coś jeszcze bardziej pięknego, 
        imponującego, malowniczego, a 
        przecież następne załamanie 
        ściany kanionu odsłaniało nam 
        nowe widoki, wobec których 
        poprzednie bladły momentalnie i 
        uciekały z pamięci bez żalu...
          Niezatarte wrażenie pozostawił 
        mi widok wodospadu "Bridal 
        Veil". Jego pokaźna stosunkowo 
        wysoość, 620 stóp, jest 
        wprawdzie małą wobec "Ribbon 
        Fall", największej kaskady 
        Yosemite, która rzuca się w 
        przepaść strugą na piętnaście 






        kroków szeroką, a 2600 stóp 
        wysoką, z czego na górny stopień 
        przypada przeszło połowa. Toteż 
        nie rozmiarami bynajmniej 
        zasłużył sobie "Bridal Veil" na 
        zajęcie pierwszego miejsca wśród 
        licznego rodzeństwa yosemickich 
        wodospadów, ani malowniczością 
        tła, bo jeśli o tło chodzi, to 
        pierwsze skrzypce gra leśna 
        kaskada "Vernal", a może górny 
        wodospad "Nevada", co wygląda 
        jakby z nieba wytryskał. 
          "Bridal Veil" króluje 
        pięknością samej swej strugi... 
          Już jego nazwa mówi wiele: 
        "Welon panny młodej"! 
          Ale trzeba dopiero zobaczyć 
        ten zwiewny welon, kołyszący się 
        z dużym odchyleniem na oba boki, 
        utkany z bryzgów spienionej 
        wody, te białe obłoki 
        rozpylonych kropelek, co niby 
        najdelikatniejsza gaza spowijają 
        smukłą szyję oblubienicy, aż na 
        pierś łabędzią spływając... 
        trzeba dopiero ujrzeć ten diadem 
        z brylantów bez liczby, bez 
        ceny, który czoło wieńczy, a na 
        którym złote strzały zakochanego 
        słońca_małżonka grają tęczą 
        cudnych kolorów...
          Wówczas stoisz u stóp skalnego 
        ołtarza, niezdolny wymówić 
        słowa, a obok ciebie czeka w 
        milczeniu orszak weselny: 
        paziowie_świerki i druhny_sosny, 
        pożółkłe z zazdrości na widok 
        takiej krasy, lecz nieruchome, 
        zastygłe w niemym zachwycie...
          I milczy orszak weselny, póki 
        wieczorny wiatr, który ślubu 
        udziela, nie rozpocznie 
        wygłaszać oklepanych formułek 
        zadyszanym głosem. Dopiero wtedy 
        zaczynają szeptać, syczeć, 
        plotkować i ciskać szyszkami na 
        cudny welon. 
          Lecz na nic wszelkie knowania 
        i spiski. Na próżno szukać plam 
        na ślubnej szacie, gdy różowy 
        rydwan jutrzenkl wypadnie na 
        błonie niebios. Znikły 
        szyszki intrygi i zjadliwych 
        plotek zielone igliwo. Lśniąc 






        niepokalaną bielą, zwiewny welon 
        faluje z wdziękiem i błyszczy 
        tęczowy diadem panny młodej w 
        promieniach gorącej miłości 
        słońca... 
          Taki jest "Bridal Veil", jeśli 
        patrzysz nań oczyma wdzięcznego 
        dziecka przyrody i nie słuchasz 
        przewodnika, który skrzeczy ci 
        właśnie nad uchem. 
          - Ten wodospad jest cztery 
        razy wyższy, niż Niagara, gdyż 
        słup wody jest, biorąc w 
        przybliżeniu, wysoki na 620 stóp, 
        podczas gdy Niagara... itd., 
        itd. 
          "Bridal Veil" poróżnił mnie na 
        serio z miodoustym, tym razem 
        bowiem nie pozwoliłem sobie 
        odmierzać czasu na minuty, a Mr. 
        Hudson, pan i władca sześciuset 
        strusi, stanął po mojej 
        stronie... 
          Ruszyliśmy w dalszą drogę...
          Za dużo wrażeń, jak na jeden 
        dzień. Stanowczo za dużo! W 
        głowie mi już huczało od 
        rozmaitych "Chinquapin Falls, 
        Arched Rocs, Elephant Roc, Half 
        Dome, Royal Arches, Happy Isles, 
        North Dome" i kilkunastu innych, 
        a w myślach powstał dziwny 
        chaos jeziora, strumienie, 
        kaskady, sosny, świerki, 
        ośnieżone szczyty i urwiste 
        skały rozpoczęły dziki taniec w 
        mych wspomnieniach. Co mi się 
        marzyło, że wodospad tryska z 
        wierzchołka olbrzymiego drzewa, 
        że rzeka Merced uprzykrzyła 
        sobie dotychczasowy kierunek i, 
        nawróciwszy, pędzi pod górę, że 
        nasz wielki samochód jest 
        statkiem i płynie zarówno gładko 
        po lustrzanej tafli jeziora, jak 
        i po obłokach, wierchach, 
        turniach, lasach... 
          - "El Capitan" - wrzeszczał 
        przewodnik... 
          Tępym wzrokiem spoglądałem na 
        potworny blok skalny, sterczący 
        zupełnie prostopadle aż ku 
        obłokom, zatykałem uszy chwilę 
        potem, by nie słyszeć ryku 
        wodospadu "Ribbon", który ze 






        względów fonetycznych najmniej 
        chyba na nazwę "wstążki" 
        zasługuje... lecz za to wydałem 
        okrzyk radości, kiedy nasz 
        autobus zajechał przed wspaniały 
        hotel Ahwahnee,  gdzie mieliśmy 
        nocować... 
          - "Good bye, ladies, 
        gentlemen" - żegnał nas 
        miodousty. - Jutro o dziewiątej 
        wyruszamy w stronę sztucznego 
        jeziora Hetch Hetchy. Kto zaśpi, 
        straci sposobność zobaczenia 
        tamy O'Shaughnessy i zbiornika 
        wody, którą pije, mieszkając we 
        Frisco. Prócz tego pokażę 
        państwu inną osobliwość w 
        okolicy... Jest nią duży głaz, 
        zawieszony nad drogą. Według 
        podania ma runąć, gdy przejdzie 
        pod nim pierwszy uczciwy 
        człowiek. "Ladies and 
        Gentlemen!" Piętnaście lat 
        oprowadzałem turystów w tych 
        stronach, tysiące osób przeszło 
        ze mną pod owym głazem i nie 
        runął... Jeśli więc ktoś z 
        państwa uważa, że posiada 
        kwalifikacje, wymagane przez 
        legendę, niech nas nie naraża na 
        straszną śmierć i niechaj 
        pozostanie w hotelu... Inni mogą 
        iść...
          - Ja zostanę na pewno - 
        odrzekłem, lecz głos mój utonął 
        bez echa wśród odmętów 
        hałaśliwej wesołości, jaką 
        wywołał nowy "świetny" kawał 
        naszego "nieocenionego" 
        przewodnika...
          - Ja nie przejdę stanowczo pod 
        tym głazem - zapewniała 
        najstarsza z naszych przygodnych 
        towarzyszek, robiąc minę 
        niewinnego podlotka... 
          - Czemu, Ruth? 
          - Słyszałaś przecież, co mówił 
        nasz niezrównany przewodnik. 
        Skała ma runąć, skoro uczciwa 
        kobieta pod nią przejdzie... 
          - Bądź spokojna, nie runie. 
        Gdyby to było sześć lat temu, 
        nie poszłabym z tobą tamtędy - 
        rzekła jej przyjaciółka, dobrze 
        widać poinformowana co do 






        przeszłości miss Ruth... 
          Wywołało to nową eksplozję 
        śmiechu u mężczyzn, słaby 
        rumieniec u zainteresowanej 
        kobiety oraz żywą utarczkę 
        słowną, której się jednak nie 
        miałem zamiaru przysłuchiwać i, 
        podawszy ramię Dolly, wkroczyłem 
        do hallu hotelu Ahwahnee...
        
          XXVII
        
          Nazajutrz rano Dolly 
        oświadczyła mi, że pozostanie 
        cały dzień w łóżku, gdyż czuje 
        się niedobrze i jest zmęczona... 
          - Ale ty, "honey", nie krępuj 
        się, proszę... Wykorzystaj, jak 
        możesz najlepiej, krótki pobyt w 
        Yosemite, a wieczorem opowiesz 
        mi coś widział, co ci się 
        najwięcej podobało - rzekła, 
        kiedy z nieszczerą nutą w głosie 
        objawiłem zamiar pozostania 
        również w hotelu. 
          Zszedłem więc na dół, aby u 
        portiera zasięgnąć języka co do 
        jakiejś górskiej wycieczki... 
          - Rozumiem - mruknął portier, 
        wysłuchawszy mnie z miną 
        znakomitego lekarza, który 
        stawia nieomylną diagnozę. - 
        Rozumiem pana. Wycieczka 
        indywidualna, trochę konno, 
        trochę pieszo, małomówny 
        przewodnik do własnej 
        dyspozycji, zupełna swoboda co 
        do czasu, terminu powrotu, 
        wyboru celu wycieczki i drogi...
          - O, właśnie! - zawołałem 
        ucieszony... Ten odgadł szybko 
        czego mi trzeba...
          - Wypożyczenie konia na cały 
        dzień kosztuje 5 dolarów, 
        przewodnik przy mniejszej grupie 
        turystów, niż pięć osób, 7 
        dolarów, no i drugi koń dla 
        przewodnika, nieprzewidziane 
        wydatki, jakiś posiłek w górach, 
        hm, hm... wyniesie to około 
        25 dol. 
        - wylicza, zezując z pod brwi, 
        aby stwierdzić moją wrażliwość 
        na wysokość wymienionych kwot. A 
        kiedy machnąłem ręką na znak, że 






        ta strona imprezy najmniej mnie 
        interesuje, złożył mi ukłon 
        pełen szacunku i oświadczył, że 
        jeden z chłopców hotelowych 
        zaprowadzi mnie natychmiast do 
        biura Yts. 
          - Dokąd?! - krzyknąłem trochę 
        za głośno... 
          - Do Yosemite Transpor... 
          - Rozumiem skrót, ale dlaczego 
        właśnie do nich? Czy nie ma 
        innych przewodników? 
          - Owszem, są; są także i 
        konie, ale pożal się Boże, co za 
        konie. Sir, proszę mnie 
        wysłuchać. Wczorajsza zbiorowa 
        wyciecza nie zadowoliła pana, to 
        zupełnie zrozumiałe, ale 
        indywidualna wycieczka, to 
        całkiem coś innego. Zobaczy 
        pan... 
          Przekonał mnie wreszcie, a 
        raczej wytłumaczył, że nie mam 
        innego wyboru, dzięki czemu pół 
        godziny później zjawiłem się w 
        biurze Yts, przebrany w kostium 
        najbardziej odpowiedni do konnej 
        jazdy. Ku lekkiemu zdziwieniu 
        zastałem tam towarzysza 
        wczorajszej eskapady, Mr. 
        Hudsona, którego upodobania, jak 
        się za chwilę okazało, biegły 
        równolegle do moich... 
          - Rozumiem w dwie, trzy osoby 
        - mówił właśnie - ale włóczyć 
        się z całą paczką, słuchać ich 
        kiepskich kawałów... To nie dla 
        mnie. Przyjechałem tu dla 
        odpoczynku, szukam ciszy, 
        spokoju; wrzasków mam w domu pod 
        dostatkiem; po to nie 
        potrzebowałem do was 
        przyjeżdżać...
          Szybko zawarliśmy przymierze i 
        postanowiliśmy odbyć razem 
        dzisiejszą wycieczkę... 
          - Hm, hm, hm - chrząknął 
        urzędnik Yts - wszystko byłoby 
        dobrze, tylko nie mam już ani 
        jednego przewodnika; wszyscy 
        zajęci. A może by się panowie 
        przyłączyli do jakiej grupy... 
          - Panie! - warknął groźnie 
        hodowca strusi. - Myśmy się 
        właśnie odłączyli od takiego 






        stada... Więc ma pan kogo, czy 
        nie, u licha? 
          - Chyba gdyby poszedł stary 
        Uwah - podpowiedział z kąta 
        młodszy clerk, czy elew...
          - Ten mruk?... Panowie 
        potrzebują inteligentnego 
        przewodnika, elokwentnego... 
           Elokwentnego? Czyś pan nie 
        słyszał, co mówiłem przed 
        chwilą?... Dajcie mi takiego, 
        który buzi nie otworzy, póki go 
        o coś nie spytam... 
          - Hm, hm, hm; w takim razie 
        Uwah byłby jedyny. 
          - Cóż to zacz, ten Uwah? - 
        spytałem.
          - Stary góral, metys, choć 
        twierdzi, że jest Indianinem 
        czystej krwi. 
          - I on poszedłby z nami? 
          - Oh, ucieszy się niezmiernie. 
        Już od dawna nie daliśmy mu nic 
        robić, bo jest mrukliwy i 
        małomówny; wielu turystów żaliło 
        się na niego z tego powodu... 
          - A ja mu dam dobry napiwek 
        właśnie z tego powodu - 
        oświadczył Mr. Hudson, klepiąc 
        się po kieszeni, w której tkwił 
        portfel lub książeczka 
        czekowa... 
          Posłano więc po starego, Mr. 
        Hudson przebrał się w 
        międzyczasie i pół godziny 
        później ruszyliśmy w drogę, w 
        górę boskiej doliny Yosemite, 
        wzdłuż brzegu rzeki Merced... 
        Napasłszy oczy widokiem pięknych 
        łąk, przetykanych obficie 
        azaliami, wśród których 
        spacerowały swobodnie oswojone 
        jelenie... skręciliśmy w prawo, 
        pozostawiając po lewej ręce 
        stromą górę Halh Dome, a z tyłu 
        cudne jezioro "Zwierciadło" i 
        dotarliśmy do podnóży wodospadu 
        "Vernal"; Vernal to nic innego, 
        tylko śmiały skok Merced 
        River...
          Teraz nastąpił cięższy etap 
        wycieczki, mianowicie wspinanie 
        się po spadzistym zboczu góry 
        oraz brawurowe przejazdy po 
        karkołomnych ścieżynach, 






        przylepionych do prostopadłych 
        skał i zawieszonych nad 
        przepaściami. Niekiedy robiło mi 
        się ciepło lub na przemian 
        bardzo zimno, lecz nasze małe 
        koniki spisywały się dzielnie i 
        żaden nigdy nie nastąpił na 
        niepewny kamień w tej długiej 
        wędrówce ku szczytom... 
          Milczeliśmy wszyscy trzej... 
        Nie ręczę, czy w ciągu ośmiu 
        godzin jazdy, marszu na 
        piechotę, przystanków i krótkich 
        odpoczynków, padło więcej, niż 
        dwadzieścia słów, a ten kontrast 
        w stosunku do poprzedniego dnia 
        stanowił dla mnie niemały 
        urok... Nie słysząc kawałów 
        spoufalonego z turystami 
        miodoustego przewodnika, ani 
        śmiechów, rozmów, wrzasków, ani 
        denerwujących okrzyków 
        rozbawionego kółka 
        wycieczkowców, mogłem całą uwagę 
        poświęcić podziwianiu cudów 
        przyrody i puścić wodze 
        fantazji. Nic nie rozpraszało 
        moich myśli, nie psuło mi 
        nastroju, bowiem Mr. Hudson 
        milczał, jak grób, a Uwah... 
        Uwah był nadzwyczajnym wręcz 
        przewodnikiem; pary z ust nie 
        puścił, nie zapytany, a zapytany 
        odpowiadał w ten sposób... 
          - Uwah, co to za wodospady? 
          - Nevada. 
          - A tamten szczyt w oddali? 
          - Lyell. 
          Ileż słów, ile zdań zużyłby 
        nasz wczorajszy przewodnik na 
        wypowiedzenie tego samego... Tak 
        brzmiało by to mniej więcej: 
        "Oto Mt. Lyell, najwyższy szczyt 
        Sierra Nevada w tych stronach. 
        13 016 stóp! Panie i panowie, 
        czy pojmujecie, jaka to diabelna 
        wysokość? Znacie chyba Woolworth 
        Building; postawcie szesnaście 
        takich gmachów jeden na drugim, 
        lub pomnóżcie przez 37 wysokość 
        National Capitolu w Washington, 
        a będziecie mieli Mt. Lyell... 
        Jest on... itd., itd."
          Oh, zacny Uwah, czemuż nie 
        było cię wczoraj, kiedy ujrzałem 






        po raz pierwszy kaskadę "Ślubny 
        Welon"...?! 
          Odpoczywaliśmy, siedząc na 
        głazach, zapatrzeni w śnieżną 
        czapę dość jeszcze odległego 
        szczytu Lyell, zasłuchani w 
        cudną symfonię wody, łkającej na 
        fletach licznych źródełek, 
        szemrzącej na strunach 
        strumieni, huczącej basem na 
        kotłach i bębnach potężnych 
        wodospadów. Poza nami i u 
        naszych stóp leżała piękna 
        dolina, Yosemite, szmaragdowa 
        oaza wśród szarego tła skał, 
        wśród śniegiem pokrytych 
        szczytów...
          Długą chwilę ciszy przerwał w 
        końcu hodowca strusi...
          - Co, u diabła! - zakrzyknął, 
        wyciągając do mnie dłoń po 
        lornetkę... 
          - Coś pan ujrzał? - spytałem. 
          Nie od razu mi odpowiedział, 
        zajęty dostosowywaniem szkieł do 
        swego wzroku... 
          - Nie omyliłem się jednak - 
        rzekł wreszcie.
          - No? 
          - Orły, Mr. Bronson... Dwa 
        piękne orły... Lecą w naszą 
        stronę. 
          To rzekłszy, podał mi lornetkę 
        i wskazał ręką kierunek... 
          - Rzeczywiście, orły! - 
        zawołałem tak głośno, że nawet 
        obojętny na wszystko Uwah 
        dźwignął głowę, wspartą na 
        dłoniach i łypnął wzrokiem w 
        ślad moich spojrzeń...
          Para królewskich ptaków 
        płynęła ku nam przez 
        rozsłonecznione powietrze... 
        wolno, majestatycznie, niemal 
        nie poruszając rozpostartymi 
        skrzydłami. Śledziliśmy jej lot 
        ze szczerym zachwytem, 
        wykrzykując niekiedy: 
          - Oto jak wygląda orzeł na 
        wolności! 
          - Król przestworzy w swoim 
        państwie!
          - I tych władców gór więżą 
        ludzie w ciasnych klatkach 
        zoologicznych ogrodów!






          - Spójrz pan... Spójrz pan... 
        Ten pierwszy zaczyna kołować. 
          - Wspaniały okaz. Rozpiętość 
        skrzydła wynosi chyba z pół 
        yarda... 
          - Na sześć stóp je liczę. 
          - Oto największy ptak, 
        który... - 
          - Widziałem większego - 
        wtrącił nagle Uwah, milczący do 
        tej pory jak głaz. 
          - Jeszcze większego orła 
        widzieliście? - spytał Hudson 
        niedowierzająco... 
          - To nie był orzeł - mruknął i 
        pykając fajeczkę odwrócił się 
        tyłem do nas i do Mt. Lyell, 
        skąd nadlatywały królewskie 
        ptaki; uważał widocznie, że 
        temat wyczerpany został 
        całkowicie. 
          Mr. Hudson palnął się dłonią w 
        czoło... 
          - Ale nas nabił w butelkę!... 
        - zawołał. - Oczywiście, że są 
        większe ptaki od orłów...
          - Większe od orłów? - 
        zdziwiłem się, zapominając na 
        chwilę, jaki jest zawód mojego 
        towarzysza. 
          - No, po prostu: strusie... 
          - Ah, prawda!... 
          Uwah potrząsnął głową na znak 
        przeczenia... 
          - On był większy od strusia, 
        biały i latał wysoko - rzucił 
        przez ramię. 
          Spojrzeliśmy po sobie i 
        powiedzieliśmy sobie nawzajem 
        oczyma, że stary metys ma 
        niezupełnie w porządku klepki... 
          Nie zauważyliśmy, że tymczasem 
        odwrócił ku nam swą pomarszczoną 
        twarz, lecz niezaprzeczalnie 
        piękną, i patrzy na nas 
        badawczo... 
           A tak korzystne zrobił na 
        mnie wrażenie - szepnął Hudson, 
        pochylając się ku mnie, i umilkł 
        szybko, dopiero teraz bowiem 
        spostrzegł, że przewodnik 
        podsłuchuje, co mówimy... 
          Widząc urażoną minę jednego i 
        zakłopotanie drugiego, zacząłem 
        w te słowa. 






          - Uwah ma rację, choć 
        niezupełnie... Były na naszym 
        globie ptaki znacznie większe od 
        strusiów nawet, bo wzrost ich 
        dochodził do czterech metrów. 
          - Chyba przed potopem. 
          - Bynajmniej, Mr. Hudson... 
        Nie dalej, jak sto kilkanaście 
        lat temu zakończył życie ostatni 
        moa. 
          - Ah, moa, dinornis, 
        słyszałem... Widziałem także 
        szkielety tych ptaków_olbrzymów 
        w jakimś muzeum. 
          - No, widzi pan. 
          - Dobrze, dobrze... ale te 
        "ptaszki" żyły sobie w Nowej 
        Zelandii. 
          - I Australii. 
          - Niech będzie w Australii, a 
        tam nasz Uwah chyba nie był, to 
        po pierwsze, po drugie moa 
        należał, o ile się nie mylę, do 
        rodziny biegusów, jak moje 
        strusie, więc nie mógł latać... 
        Tymczasem Uwah twierdził przed 
        chwilą... 
          - Dlatego też, Mr. Hudson, 
        powiedziałem wyraźnie, że ma on 
        rację, lecz niezupełnie. Po 
        prostu słyszał od kogoś o 
        istnieniu olbrzymiego moa i, 
        słysząc teraz nasze zachwyty nad 
        orłami, wtrącił uwagę, że orzeł 
        nie jest bynajmniej największym 
        ptakiem... 
          Sądziłem, że przewodnik będzie 
        mi wdzięczny za tę obronę i 
        rehabilitację jego reputacji w oczach 
        hodowcy strusi, który zakończył 
        naszą rozmówkę w ten sposób: - 
        Wobec tego jednak, że dinornisy 
        dawno wymarły, musimy za 
        największego z ptaków uznać 
        strusia... strusia, panie 
        Bronson, a kto jest innego 
        zdania, temu najwidoczniej 
        piątej klepki brakuje... 
          Tymczasem Uwah zrobił nam 
        niespodziankę...
          - Moa? Nie słyszałem, ale 
        widziałem białą sowę, dużą, jak 
        cztery orły - rzekł stanowczo. 
          - Białą sowę!... Hallo, 
        Mr. Bronson, czy dobrze 






        słyszałem? Ten człowiek widział 
        białą sowę, ha, ha, ha, ha... 
        sowę cztery razy tak wielką, jak 
        orzeł... ha, ha, ha, ha, cztery 
        razy tak wielką! Nie, 
        Mr. Bronson... To jest śmieszne 
        i tragiczne zarazem... Jeden 
        przewodnik trajkoce ci nad uchem 
        bez przerwy, sypie głupimi 
        żartami, z zegarkiem w ręku 
        wylicza czas, a drugi... drugi 
        myśli, że turysta to idiota, 
        którego można bezkarnie 
        częstować bajkami o białych 
        sowach... Stop, moi panowie!... 
        Od jutra obywam się bez 
        przewodników... Baedecker to mój 
        przewodnik od jutra... Ten mi 
        nie będzie opowiadał koszałek 
        opałek... Biała sowa!... Ha, ha, 
        ha, ha, ha...
          Byłem wściekły na Hudsona. Nie 
        wierzyłem oczywiście w istnienie 
        jakiejś tam białej sowy, ale 
        przeczuwałem, że Uwah chce 
        opowiedzieć nieznaną mi 
        dotychczas indiańską legendę, a 
        dla spotęgowania efektu 
        twierdzi, że sam ową sowę 
        widział... "Uwaga, materiał do 
        nowelki indiańskiej"!... szepnął 
        Ralph_redaktor... 
          A teraz kpiny i śmiech Hudsona 
        zepsuły wszystko. Uwah, urażony 
        srodze, zaciął się, umilkł, 
        nieczuły na moje prośby, aby 
        opowiedział wśród jakich to 
        okoliczności widział niezwykłego 
        i nieznanego zoologom ptaka... 
          - Po co mówić? Panowie i tak 
        nie wierzą - mruknął niechętnie, 
        kiedy go moje nalegania 
        znudziły... 
          - Kto wie? Może uwierzymy, 
        może nas zdołacie przekonać... 
          - Nie, nie, nie - powtarzał z 
        iście indiańskim uporem. 
          Potem otworzył skórzany 
        woreczek, który był chyba równie 
        stary, jak on sam, i pogrzebał w 
        nim brązowymi palcami, pragnąc 
        nabić wygasłą fajeczkę... Wyraz 
        zawodu odmalował się dobitnie na 
        jego twarzy; woreczek był 
        pusty... 






          Spryciarz Hudson wyzyskał tę 
        okoliczność znakomicie... 
          - Brakło wam tytoniu, Uwah?... 
        Dam wam mojego i dołożę jeszcze 
        pięć dolarów, ale... 
          Staremu oczy zabłysły 
        chciwością... Wyciągnął drżącą 
        rękę po obiecaną szczyptę 
        tytoniu i patrzał pytająco na 
        hojnego ofiarodawcę... 
          - Ale wpierw opowiecie nam 
        swoją bajeczkę o białej sowie... 
        Rad posłucham... 
          Uwah zastygł z wyciągniętą 
        dłonią. Namyślał się, rozważał 
        czy biali panowie nie żartują z 
        niego...
          - A jak pan potem nie da? - 
        rzekł podejrzliwie... 
          Hudson żachnął się gniewnie...
          - Za kogo wy mnie bierzecie, 
        człowieku?! - krzyknął i klepnął 
        się z pasją w udo. - Nazywam się 
        Hudson... Skoro zejdziecie w 
        doliny, spytajcie o Hudsona, 
        hodowcę strusi. Spytajcie o mnie 
        kupców w Los Angeles, a dowiecie 
        się, że jest tam w modzie takie 
        przysłowie: "Polegaj na nim, jak 
        na słowie Hudsona". Tak, 
        bratku... Tak mówią handlarze 
        piór, właściciele wielkich 
        magazynów... Mr. Bronson, czy 
        wie pan, jaki kredyt mam w 
        Guaranty Trust? Nie wie pan; nic 
        nie szkodzi. Zapewniam pana, że 
        chcę go okpić o pięć dolarów... 
        O głupich pięć dolarów! Tu macie 
        swoje pieniądze i tytoń, a teraz 
        jazda... proszę gadać... jak to 
        było z tą sową? 
          Uwah schował banknot, nabił 
        fajeczkę z taką uwagą, jak gdyby 
        losy świata od tego zależały, 
        zapalił ją, pociągnął raz i 
        drugi, uśmiechnął się błogo, po 
        czym, nie wypuszczając fajki z 
        zębów, zaczął mówić wolno, z 
        dużymi przerwami. 
          - Prowadziłem czterech panów 
        na Lyell. Nocowali w małym 
        namiocie, będzie dwie mile stąd. 
        Ja spałem na dworze. Duszno w 
        takiej budce z płótna. Zbudziłem 
        się, kiedy jeszcze księżyc 






        świecił. Ujrzałem wysoko małą 
        chmurkę, białą jak śnieg. 
        Pędziła tam... (szerokim zamachem 
        ręki wskazał na 
        północny_wschód). - Myślę sobie, 
        "chmurka, nic wielkiego, ale 
        czemu pędzi tak ostro, kiedy 
        wiatru żadnego nie ma?" I wydało 
        mi się, że słyszę szum z góry...
          - O wschodzie słońca wstałem, 
        aby rozpalić ogień dla panów, 
        jak się zbudzą. Posłyszałem 
        krzyk orła... Znam to. Orzeł 
        milczy, gdy widzi zdobycz, ale 
        wrzaśnie, kiedy walczy z drugim 
        orłem. Zadarłem głowę... 
        Zgłupiałem. W tę samą stronę, co 
        przedtem owa chmurka, leciał 
        biały ptak. Leciał niepewnie, 
        jak sowa, co się zasiedzi na 
        łowach i wraca, skoro dzień 
        wstaje, lub jak nietoperze, za 
        dnia wygnany z jaskimi... Ptak 
        był biały, łeb miał całkiem nie 
        ptasi, ale duży, kwadratowy... 
        Uciekał przed parą orłów, które 
        wyglądały przy nim, jak kolibry 
        przy gołębiu, i napastowały go 
        dzielnie. Walczyli, aż się pierze 
        sypało... BIała sowa musiała być 
        chora, czy zraniona, bo mimo 
        swej wielkości słabo się tamtym 
        odgryzała, nawet lot bardzo 
        zniżyła... No i już... 
          - Jak to, już? - rozczarował 
        się hudson... 
          - No już, wszystko... Opadły 
        niżej, lecz Lyell zasłonił je 
        swoim ośnieżonym szczytem - 
        dorzucił zmęczonym głosem Uwah, 
        który zapewne w ciągu miesiąca 
        nie wypowiedział tak wielu słów, 
        jak w ciągu tych kilku minut... 
        Pogrążył się też zaraz w 
        milczeniu i pykał z zadowoleniem 
        fajeczką, przekonany święcie, że 
        uczciwie zarobił owe pięć 
        dolarów... 
          - Ale Hudson innego był zdania 
        i nie taił tego bynajmniej.
          - Nie warte to pięciu dolarów, 
        klnę się na moje 600 strusi... 
        Wiedziałem, że bajkę usłyszę, 
        lecz bajka bajce nierówna. 
        Za dobrą, zajmującą, zapłaciłbym 






        chętnie znacznie większą kwotę, 
        ale za to... Phi, Uwah... Drugi 
        raz mnie nie nabierzecie...
          - A co pan sądzi o tej 
        historyjce, Mr. Hudson? - 
        zapytałem, pragnąc zatrzeć 
        wrażenie jego słów i oszczędzić 
        przewodnikowi dalszych 
        wymówek...
          - Co sądzę?... Nie posądzam 
        go, żeby zmyślał tak dla 
        przyjemności. Za poczciwie na to 
        wygląda i za głupio - dodał 
        ciszej...
          - Więc?
          - Więc pozostają mi tylko dwa 
        rozwiązania... Albo cała 
        historia przyśniła mu się 
        kiedyś, lecz on nie bierze jej 
        za sen, w najlepszej wierze 
        zresztą...
          - Albo?
          - Albo wziął gołębia, czy 
        mewę, za białego ptaka 
        fantastycznych rozmiarów, a 
        wróble, lub inne ptaszki za 
        orły. Dzięki bujnej wyobraźni, w 
        zdziecinniałym mózgu starca 
        wróble awansowały na orły, za 
        poczciwy gołąb stał się białą 
        sową, "Cztery razy tak wielką 
        jak orzeł".
          - Hm, hm... Przyznam się panu, 
        że nie widziałem, niestety 
        nigdy, aby wróble atakowały 
        gołębia...
          - Ja też wcale się nie upieram 
        przy wróblach, ani przy 
        gołębiu... Wziąłem pierwszy 
        lepszy przykład... Rolę rzekomej 
        sowy mogła w tym wypadku odegrać 
        również duża mewa... Wie pan 
        chyba, że istnieje odmiana mew, 
        których rozpiętość skrzydeł 
        dochodzi do czterech stóp. 
        Widziałem taki wypchany okaz u 
        jednego z mych przyjaciół, 
        zapalonego myśliwego...
          - Panie Hudson, cóżby mewa 
        robiła w tych górach? Nie, 
        nie... To wykluczone...
          - Z pana także uparciuch. Czyż 
        nie powiedziałem wyraźnie, że 
        nie upieram się ani przy 
        gołębiu, ani przy mewie? 






        Podkreślam tylko, że Uwah 
        wyolbrzymił to, co widział i że 
        nie patrzył bynajmniej na walkę 
        orłów z gigantyczną sową, lecz 
        na jakieś średnie, lub nawet 
        całkiem małe ptaszki.
          - Ptaszki? No, to ja panu 
        pokażę jedno piórko z tego 
        ptaszka - wtrącił znów Uwah, 
        który wypoczął snać po 
        opowiadaniu, będącym ciężkim 
        trudem dla tak małomównego 
        człowieka...
          - Oooo, macie pióro z waszej 
        sowy? Pokażcie no czym 
        prędzej...
          - Nie noszę go przy sobie... 
        Mam w domu.
          Teraz ja znowu zabrałem, głos, 
        nacierając na Indianina, aby nam 
        opowiedział, jak i kiedy zdobył 
        pióro niesamowitego ptaka.
          Skrzywił się, niezadowolony, 
        że panowie każą mu mówić, lecz 
        wypróbowana już raz metoda 
        Hudsona rozwiązała mu język i 
        tym razem.
          - Spróbujcie dla odmiany 
        mojego tytoniu - rzekłem, 
        popierając czynem te słowa...
          - Powiem - zaczął zwięźle. - 
        Kiedy moi panowie się zbudzili, 
        opowiedziałem im, com widział... 
        Śmiali się ze mnie... Nie 
        chcieli wierzyć...
          - Zupełnie niezrozumiałe - 
        bąknął hodowca strusi...
          - A kiedy ich poprosiłem, aby 
        mi pozwolili odejść na godzinkę, 
        nie pozwolili...
          - Po cóż chcieliście odejść? 
        Przecież wszystkie trzy ptaki 
        oddaliły się poza szczyt Lyell, 
        walcząc po drodze; tak 
        mówiliście przedtem.
          - Uciekły, prawda... Ale 
        mówiłem już, że biły się między 
        sobą, aż pióra leciały... 
        Chciałem więc przynieść kilka 
        piór, bo zapamiętałem sobie, 
        gdzie opadły na ziemię....
          - Aha, no i co dalej?
          - Ano, panowie nie pozwolili mi 
        odejść... "Szkoda drogiego 
        czasu. Zaraz wyruszamy"... - 






        powiedział jeden z nich. 
        Musiałem słuchać; za to mi 
        przecież płacą, żebym słuchał, 
        co panowie turyści rozkażą... 
        Więc poszedłem z nimi, ale 
        odprowadziwszy ich trzy dni 
        później do Yosemite Valley, 
        powróciłem zaraz w góry... 
        Szukałem długo... Cały dzień 
        prawie...
          - I znaleźliście duże pióro z 
        tej "sowy"?
          - Jedno tylko.
          - Hm, jedno pióro...
          - Piórko, pióreczko - rzekł z 
        naciskiem Uwah i uśmiechnął się 
        jakoś dziwnie...
          Mr. Hudson nie zauważył tego, 
        gdyż ziewał właśnie, a 
        przeciągnąwszy się, aż kości 
        zatrzeszczały w stawach, 
        spojrzał na zegarek...
          - A tośmy się zasiedzieli 
        haniebnie! Wracajmy na dół, 
        jeśli pan nie ma nic przeciwko 
        temu, Mr. Bronson. Mam diabelny 
        apetyt na dobry obiad...
          Nie protestowałem, choć nie 
        czułem głodu i było mi tu tak 
        dobrze w tej chwili... Ale 
        przyrzeczenie Indianina, że dziś 
        jeszcze pokaże mi pióro 
        tajemniczego ptaka, jego 
        subtelna ironia, z jaką wymawiał 
        słowo: piórko, pióreczko, zabiły 
        mi porządnego klina do głowy. 
        Ciekawość przechyliła szalę i 
        przystałem chętnie na projekt 
        natychmiastowego powrotu w 
        dolinę.
          W trzy godziny później, kiedy 
        przyniesiono nam do pokoju 
        kolację i kiedy zacząłem 
        opowiadać żonie przebieg 
        dzisiejszej wycieczki w góry, 
        zadźwięczał dzwonek telefonu. 
        Telefonowano z portierni, że 
        przyszedł przewodnik Uwah i chce 
        ze mną mówić...
          - Dawać go tutaj na górę! - 
        krzyknąłem w mikrofon.
          Chwilę potem zapukał do drzwi 
        Uwah. Zdziwiłem się już na widok 
        pokaźnych rozmiarów futerału z 
        papieru, jaki trzymał w 






        dłoniach, lecz wydałem głośny 
        okrzyk, kiedy go rozwinął...
          - Jakie olbrzymie pióro! - 
        zawołała Dolly, nie przesadzając 
        całkiem. Było to pióro 
        olbrzymie, w całym tego słowa 
        znaczeniu. Odmierzywszy je 
        później, przekonałem się, że ma 
        ono 26 cali długości. Później 
        zrobiłem także inne odkrycie 
        lecz na razie opanowała mnie 
        niezwyciężona żądza posiąść to 
        pióro na własność...
          - Ile chcecie za to? - 
        spytałem, sięgając po portfel...
          Uwah zawahał się z 
        odpowiedzią. Znalezione pióro 
        nie przedstawiało dlań 
        niewątpliwie żadnej wartości, 
        lecz widząc mój szczery zachwyt, 
        zrozumiał, że nadarzyła się 
        okazja dobrego zarobku i nie 
        wiedział, jaką wymienić cenę, 
        aby nie powiedzieć za dużo lub, 
        co gorsza, za mało...
          - A ile by pan dał? - zaczął 
        dyplomatycznie.
          - Dałbym wam... hm... dałbym 
        trzy dolary.
          Potrząsnął  głową w taki 
        sposób, że nie wiedziałem, czy 
        odrzuca ofertę, czy jest nią 
        zachwycony...
          - Pięć - rzekłem 
        zniecierpliwiony przeciągającym 
        się milczeniem.
          - To niby daje pan i trzy i 
        pięć... Niechby było...
          - Ano, niechby było - 
        zaśmiałem się, ubawiony jego 
        naiwną chytrością...
          Widząc, jak z lekkim sercem 
        przystałem na osiem dolarów, 
        zasępił się, żałując w duchu, że 
        zamiast trzy i pięć, nie 
        powiedział trzy razy po pięć; 
        ale słowo się rzekło... Potem 
        musiało mu przejść przez myśl, 
        że opłaci się poszukać w górach 
        piór, za które zwariowani 
        turyści takie sumy płacą... bo 
        poweselał i uśmiechnięty wyszedł 
        z pokoju...
        
          XXVIII






        
          W San Francisco czekała na 
        nasz powrót z Yosemite Valley 
        spora paczka korespondencji, 
        nadesłanej przez Mrs. Campbell z 
        Nowego Jorku... Były to 
        przeważnie spóźnione gratulacje 
        od dalszych znajomych, którzy 
        dowiedzieli się o naszym 
        małżeństwie dopiero z 
        dzienników, ale nie brakło 
        również listów treści 
        odmiennej...
          - Nawet rachunki się 
        przybłąkały - wykrzyknęła 
        zdziwiona Dolly i odnośną 
        korespondencję wysłała do 
        rodziców, z małym dopiskiem: 
        "Zaszczyt uregulowania tych 
        drobiazgów Wam oczywiście 
        pozostawiamy".
          Mnie zainteresowała przede 
        wszystkim podłużna koperta, 
        zaadresowana dobrze znajomym mi 
        pismem profesora Scotta. 
        Znakomity przyrodnik donosił na 
        wstępie z humorem, że dopiero po 
        powrocie do Nowego Jorku 
        dowiedział się o "popełnieniu 
        krzywoprzysięstwa przez 
        kochanego Ralpha B., chlubę 
        kawalerskiego stanu", składał mi 
        wyrazy "współczucia" z tego 
        powodu, nadmieniał, że list 
        niniejszy wysyła za 
        pośrednictwem mego teścia, który 
        ma w tych dniach większą paczkę 
        korespondencji do nas 
        wyekspediować... po czym omawiał 
        wyniki swej wycieczki w 
        następujących słowach:
        
          "Pamięta Pan zapewne, Drogi 
        Przyjacielu, treść mego 
        poprzedniego listu, jaki 
        pozostawiłem w redakcji "Morning 
        News" na wyjezdnym z Nowego 
        Jorku; przypuszczałem wówczas, 
        że osiągnę wyniki, które pozwolą 
        mi opublikować treść moich 
        domysłów co do rpzyczyn 
        tragicznie zakończonych 
        przelotów nad oceanem.
          Niestety, rezultat tej 
        ostatniej podróży jest 






        negatywny... 
          Nie znaczy to, bym zwątpił w 
        słuszność swej hipotezy... O, 
        przenigdy! Wierzę święcie, że 
        nocną porą zagraża wielkie 
        niebezpieczeństwo samolotom, 
        które w tym czy owym kierunku 
        przebywają nadbrzeżny pas, 
        szeroki na kilkaset mil, a 
        ciągnący się począwszy od 
        północnych krańców Grenlandii po 
        Nową Funlandię, w pewnych zaś 
        miesiącach może aż po Florydę... 
        Co wiecej, wiem, jakiego rodzaju 
        jest to niebezpieczeństwo, ale 
        na razie nie posiadam w rękach 
        przekonywujących, namacalnych, 
        że tak powiem, dowodów, bez 
        których moje oświadczenie 
        wyglądałoby na bajeczkę, 
        natomiast jej autor na człowieka 
        obdarzonego chorobliwą 
        wyobraźnią, no, po prostu na 
        skończonego wariata...
          Nie przesadzam bynajmniej, 
        Drogi Panie Bronson. Pamięta Pan 
        chyba jakiej wrzawy narobiło 
        przed laty moje dzieło pt. 
        "Fauna Kanady", z powodu 
        rozdziału o Nyctea nyctea, w 
        którym pozwoliłem sobie 
        twierdzić, że, aczkolwiek nigdy 
        nie spotkałem śnieżnej sowy 
        większej niż dwie stopy, to 
        jednak istnieją niewątpliwie 
        okazy znacznie większe, co 
        wnoszę ze znalezionych piór i 
        odcisków szponów na śniegu. 
        "Okaz, który tropiłem przez 
        tydzień (bez skutku, niestety), 
        musiał mieć przeszło cztery 
        stopy długości"... napisałem tam 
        dosłownie i za to nazwano mnie 
        blagierem, że nie wspomnę 
        gorszych epitetów... Jakąż burzę 
        rozpętałbym więc wśród 
        niechętnych 
        kolegów_przyrodników, gdybym 
        dziś wystąpił z moją teorią o 
        przyczynach licznych katastrof 
        lotniczych nad Atlantykiem, nie 
        dostarczając równocześnie 
        przekonywujących dowodów???
          Dlatego na razie: stop! Ale 
        przyjdzie niebawem dzień, kiedy 






        będę mógł opisać dokładnie to 
        tajemnicze niebezpieczeństwo, 
        nadać mu naukową nazwę i pokazać 
        je zdumionemu światu... W tym 
        celu wracam obecnie do ojczyzny, 
        by zorganizować na wiosnę 
        wyprawę w głąb Grenlandii, gdzie 
        spodziewam się znaleźć to, czego 
        nie mogłem znaleźć w Kanadzie. I 
        wierzę, że znajdę.
          Tak tedy, Drogi Przyjacielu, 
        nie mogę na razie jeszcze 
        wtajemniczyć Pana w treść moich 
        domysłów i muszę Go nadal 
        częstować samymi zagadkami, 
        dopóki nie zdobędę dowodów, o 
        których pisałem powyżej. Nie 
        jest to brak zaufania do Pana, 
        bo chociaż dziennikarze mają 
        plotkarskie języki, to jednak 
        Pan stanowi chlubny wyjątek. 
        Obawiam się tylko, by 
        przedwczesne opublikowanie mego 
        odkrycia nie wywołało na 
        Pańskich ustach ironicznego 
        uśmieszku i uwagi "Ten Scott 
        zwariował na starość". Tak by 
        pan powiedział na pewno, stary 
        Przyjacielu. Bo jeśli niewinna 
        uwaga w mej "Faunie Kanady", że 
        Nyctea nyctea może osiągnąć 
        cztery stopy długości, wywołała 
        taką wrzawę, to co dopiero 
        nastąpiłoby, gdybym dziś zaczął 
        mówić o "Upiorach Atlantyku"...
          Upiory Atlantyku!... "co to 
        znowu za licho?" zawoła Pan 
        zdziwiony. Niechże Pan więc 
        przyjmnie do wiadomości, że 
        takim mianem ochrzciłem owo 
        niebezpieczeństwo, zagrażające 
        samolotom w czasie nocnych lotów 
        u wschodnich brzegów Północnej 
        Ameryki. Nazwa fachowa, czy jak 
        kto woli, naukowa, będzie bardzo 
        prozaiczna, przeto pozwoliłem 
        sobie na szumność przy nadaniu 
        popularnego miana... Czy nie 
        podoba się panu ono? Mam 
        wrażenie, że jest zupełnie w 
        stylu Pańskiego dziennika.
          Ale tym razem rozpisałem się i 
        najwyższy czas zrobić kropkę...
          A zatem do widzenia, Drogi 
        Przyjacielu, na wiosnę 






        przyszłego roku w Nowym Jorku, w 
        drodze bowiem do Grenlandii 
        zawadzę niewątpliwie o Stany. 
        Chcę stamtąd zabrać kilku 
        kolegów. A kiedy będę wracał, 
        gdzieś z końcem lata, obdarzę 
        Pana ciekawymi zdjęciami z tej 
        wyprawy... Być może, iż 
        powiedzie mi się przywieźć także 
        parę okazów lub choćby tylko 
        jednego "Upiora Atlantyku"... Na 
        razie proszę przyjąć mocny 
        uścisk dłoni od szczerze 
        oddanego
          Edgara Scotta."
        
          - Co on tu naopowiadał! - 
        brzmiał pierwszy mój okrzyk, 
        skoro ukończyłem lekturę 
        przydługiego listu Scotta. 
        Zrobiłem sobie też w duchu 
        słuszną uwagę, że profesor 
        zatracił dawną swą lakoniczność 
        i każdy jego list jest znacznie 
        dłuższy od poprzedniego...
          - Wyobrażam sobie, jaki będzie 
        następny - mruknąłem i po 
        krótkim namyśle przeczytałem 
        całe to pisanie raz jeszcze, 
        powoli oraz uważnie...
          - A to z nas osły! - zawołałem 
        pod adresem własnym, jako też 
        pod adresem Mr. Hudsona, 
        przypomniawszy sobie nagle, że 
        zaledwie trzy dni temu 
        zaśmiewaliśmy się z poczciwego 
        mruka Uwaha, kiedy nam opowiadał 
        fantastyczną historyjkę o białej 
        sowie. Opisując jej rozmiary 
        przesadził i dobrze przesadził, 
        niemniej miał rację, utrzymując, 
        że białe sowy istnieją, czemu my 
        dwaj nie chcieliśmy dać wiary. 
        Nic zresztą dziwnego. Świat 
        Hudsona zamykał się w ramach 
        hodowli strusi, ja zaś byłem 
        dziennikarzem. Od dziennikarza 
        wymaga się wielu wiadomości, 
        trudno jednak żądać, aby się 
        znał również na ornitologii i 
        wiedział, że między licznymi 
        odmianami sowiej rodziny 
        istnieje także jakaś śnieżka, 
        czyli, jak ją Scott w swym 
        liście określił: Nyctea 






        nyctea...
          W pewnej chwili olśniła mnie 
        nowa myśl, którą natychmiast 
        postanowiłem wprowadzić w czyn, 
        mianowicie przesłać Scottowi 
        kupione od indiańskiego 
        przewodnika pióro i prosić go w 
        zamian, by nie kazał mi czekać 
        aż do lata, lecz, z zaręczeniem 
        absolutnej dyskrecji z mej 
        strony, by wyjaśnił mi już teraz 
        czym są owe tajemnicze "Upiory 
        Atlantyku"...
          Wstałem z fotela, podszedłem 
        do szafy i wyjąłem stamtąd 
        olbrzymie pióro. Obejrzałem je 
        uważnie, zapewne po raz 
        dwudziesty w ciągu tych krótkich 
        trzech dni od pamiętnej 
        wycieczki w stronę pokrytych 
        śniegiem szczytów Sierra 
        Nevada...
          Pióro było od spodu białe, jak 
        mleko, a na wierzchu posiadało 
        kilkanaście szaro_brązowych 
        plamek. Niezależnie od nich, 
        miało dwie niewielkie łatki 
        innej barwy, jakby 
        ciemnordzawej, które 
        przeświecały na wylot, 
        posklejały włoski i skalały w 
        dwóch miejscach śnieżną biel 
        spodniej strony... Trzonek pióra 
        był w nasadzie tak gruby, jak 
        mały palec u dorosłego mężczyzny, 
        potem stawał się coraz cieńszy, 
        lecz sztywny był aż do końca...
          - Hm, łatwo mogłoby się złamać 
        - wyraziłem obawę i, połączywszy 
        się telefonicznie z portierem, 
        kazałem mu zamówić u jakiegoś 
        stolarza skrzyneczkę na 74 cm 
        długą, na 12 szeroką i trzy 
        wysoką... - Muszę ją mieć 
        dzisiaj - zaznaczyłem, po czym 
        zabrałem się do pisania listu do 
        Scotta... Podziękowawszy mu na 
        wstępie za pamięć oraz za 
        wiadomości "zarówno obfite, jak 
        enigmatyczne", rzuciłem na 
        papier między innymi także takie 
        zdania:
        
          "W załączeniu przesyłam Panu 
        pióro, znalezione przez 






        indiańskiego przewodnika, 
        nazwiskiem Uwah, w pobliżu 
        wodospadów Nevada, w Yosemite 
        National Park. Znalazca 
        opowiadał mi dość 
        nieprawdopodobną historię o 
        walce dwóch orłów z białą sową 
        gigantycznych rozmiarów, która w 
        trakcie tych zapasów uroniła 
        jedno pióro. Podkreślił 
        kilkakrotnie, że ów wielki ptak 
        miał kwadratowy łeb sowy i 
        leciał niepewnie, jak gdyby 
        oślepiony blaskami wschodzącego 
        słońca. Wyśmiałem go, nie 
        wiedząc nic o istnieniu śnieżnej 
        sowy i nie wierząc, żeby 
        jakikolwiek ptak mógł osiągnąć 
        rozmiary tak pokaźne. Po pańskim 
        liście, Drogi Profesorze, 
        opowiadanie Uwaha nabiera cech 
        prawdopodobieństwa. Może 
        poczciwy Indianin miał szczęście 
        widzieć na własne oczy bajeczny 
        okaz Nyctea nyctea, brata czy 
        kuzyna tego "ptaszka", którego 
        ślady odkrył Pan ongiś w 
        Kanadzie. Może więc to pióro 
        dopomoże Panu przekonać 
        zawistnych kolegów_przyrodników, 
        że Jego uwagi o śnieżnej sowie 
        nie były pozbawione realnych 
        podstaw. A jeśli tak, to, 
        Kochany Przyjacielu, przysługa 
        za przysługę. Chcę już dzisiaj 
        wiedzieć, czym są owe tajemnicze 
        "Upiory Atlantyku"... Nie 
        potrzebuję chyba Pana zapewniać, 
        że co do dyskrecji..." etc., 
        etc."
        
          Zakończywszy list 
        zapewnieniami, iż nie ma 
        bardziej dyskretnego człowieka 
        ode mnie, obejrzałem raz jeszcze 
        owe dwie rdzawe łatki na piórze, 
        niewątpliwie ślady krwawych 
        zapasów potężnych ptaków, potem 
        schowałem zarówno list, jak i 
        pióro, do szafy, wziąłem 
        kapelusz, laskę, rękawiczki i 
        wyszedłem z pokoju...
          W windzie przyszło mi na myśl, 
        żeby zapytać portiera, czy 
        żądaną przeze mnie skrzyneczkę 






        zamówił i na którą godzinę 
        będzie gotowa... "Tym panom nie 
        można nigdy dowierzać. 
        Przyrzekają, płaszczą się, lecz 
        zawsze zapomną załatwić, zajęci 
        obliczaniem swoich napiwków", 
        rzuciłem w duchu sceptyczną 
        uwagę pod adresem służby 
        hotelowej...
          Podchodząc do portierni, 
        usłyszałem mimowolnie urywek 
        takiej rozmowy:
          - Do Sacramento, proszę 
        państwa? Owszem, jest pociąg. 
        Odchodzi druga z minutami... 
        Zaraz sprawdzę w rozkładzie.
          - W takim razie mamy przeszło 
        godzinę czasu. Można by 
        spokojnie zjeść lunch; jak 
        myślisz Kitty...
          - Naturalnie, mój kochany 
        grubasku... A czy będziemy mogli 
        przed nocą tu powrócić? Niech 
        pan zobaczy w rozkładzie...
          Znowu zabrzmiał znajomy mi 
        głos portiera:
          - O dziesiątej dwadzieścia 
        pięć opuszcza Sacramento 
        pośpieszny linii "Shasta 
        Route"...
          - Wcześniejszego nie ma?
          - Chyba o szóstej, ale w takim 
        razie cóż państwu pozostanie 
        czasu na zwiedzanie miasta?
          - Całkiem słusznie... Wrócimy 
        tym późniejszym - zdecydował 
        małżonek i zgodne stado opuściło 
        portiernię, zdążając w stronę 
        sali restauracyjnej...
          Nie poszedłem do portiera. 
        Stałem w miejscu, wiercąc 
        szpicem laski dziurę w 
        marmurowej posadzce, a w duszy 
        toczyłem ciężką walkę. Trzech 
        Ralphów chwyciło się za bary na 
        dźwięk słowa: Sacramento. "Oto 
        ostatnia sposobność", wołał 
        Ralph_ten trzeci: "Dolly wyszła 
        za sprawunkami zaraz po lunchu. 
        Wróci zapewne koło siódmej, jak 
        wczoraj. Wtedy ty będziesz już w 
        Sacramento, gdzie mieszka ona. 
        Będziesz już znał jej adres 
        i...". Ralph_dziennikarz 
        parsknął śmiechem: "I wyrzuci 






        cię za drzwi"; powiedział, 
        chichocząc złośliwie. Ten trzeci 
        nie dał za wygraną: "Nie musisz 
        się do niej zbliżać. Wystarczy, 
        że z daleka ją zobaczysz. A może 
        i ona cię ujrzy i zrozumie twój 
        błagalny wzrok"... "A Dolly?" 
        spytał gentleman, który zawsze 
        jednakowo zaczynał swoje 
        przemówienie. Ten trzeci 
        wzruszył ramionami: "Cóż, Dolly. 
        Ani jej przez myśl nie przejdzie 
        najlżejsze podejrzenie". 
        "Niemniej jednak zdradzisz żonę 
        już w czasie podróży poślubnej; 
        ładny początek", zrzędził 
        skrupulat, lecz bezstronny a 
        cyniczny Ralp_dziennikarz 
        odpalił z miejsca: "Jaka tam 
        zdrada! Nieszkodliwa adoracja 
        wzrokowa, ot co... A zresztą, 
        mój drogi, nawet rzeczywista 
        zdrada nie zaczyna się od faktu 
        wiarołomstwa, lecz od momentu, 
        kiedy dojdzie do wiadomości 
        oszukiwanego". Moralista miał już 
        replikę na języku, kiedy 
        Ralph_ten trzeci ruszył ku 
        windzie: "Zostawcie tę dyskusję 
        na wieczór. Na razie stwierdzam 
        jedno, mianowicie, że każda 
        minuta niepotrzebnej zwłoki może 
        zniweczyć ostatnią sposobność. 
        Jutro, pojutrze Dolly zażąda, 
        aby natychmiast wyjechać na 
        Hawaje. Termin pobytu w 
        Kalifornii przeszedł już 
        właściwie, a nie zapominajcie o 
        treści zawartego kompromisu!" 
        trajkotał przez drogę 
        niezmordowanie, pragnąc tamtych 
        dwóch nie dopuścić do głosu...
          Jak bomba wpadłem do swojego 
        pokoju, pochwyciłem pióro i 
        zasiadłem do pisania listu do 
        żony...
          "Darling!"
          Lecz na tym się skończyło. Na 
        próżno Ralph_ten trzeci 
        podszeptywał setki wybiegów; nie 
        ostał się żaden w huraganowym 
        ogniu sarkastycznych uwag 
        gentlemana i zjadliwych drwin 
        redaktora. A czas kroczył 
        naprzód nieubłaganie. Z 






        przerażeniem stwierdziłem, że 
        ledwie 25 minut dzieli mnie od 
        chwili odejścia pociągu z Frisco 
        i że równocześnie list posiada 
        wprawdzie nagłówek, ale nic 
        więcej. Lecz chciałem  odjechać, 
        uciec na pół dnia do Sacramento. 
        Czułem, że nie zwalczę tym razem 
        pokusy, która przyszła tak 
        niespodzianie i dzięki temu była 
        nie do zwyciężenia; nie 
        pragnąłem zresztą jej zwalczać. 
        Rozpaczliwym wysiłkiem woli 
        skupiłem rozpierzchłe myśli i 
        zacząłem pisać szybko, 
        chaotycznie:
        
          "Spotkałem przed hotelem 
        starego znajomego, Mr. Monro'ego 
        z Bostonu, który uparł się 
        wyciągnąć mnie na małą 
        przejażdżkę automobilową do..."
        
          Dokąd? Co tu wymyślić, żeby 
        się nie wsypać przed żoną, która 
        znała świetnie całą okolicę San 
        Francisco, i która choćby przez 
        wrodzoną niewiastom gadatliwość 
        zasypie mnie na pewno pytaniami 
        na temat owej "automobilowej 
        przejażdżki".
          Nagle drgnąłem i instynktownym 
        ruchem wcisnąłem zaczęty list 
        pod bibułę, odrzucając pióro. 
        Nasz apartament składał się z 
        dwóch pokoi oraz łazienki. 
        Usłyszałem trzask szybko 
        otwieranych drzwi i słowa 
        najnowszego "szlagiera", 
        nuconego świeżym głosikiem 
        Dolly.
          - Ah, jesteś, honey - 
        zawołała, stając w drzwiach, 
        łączących oba pokoje. Była 
        roześmiana, zadowolona z czegoś 
        niezmiernie, wprost 
        promieniowała radością... - To 
        dobrze, że jesteś - paplała 
        szybko, podchodząc ku mnie i 
        siadając bez ceremonii na 
        biureczku, na bibule, która 
        zakryła niefortunny list... - 
        Czy wiesz, co mam tutaj, w 
        torebce? Zgadnij, kochanie... 
        No, zgadnij...






          - Czy ja wiem - wykrztusiłem 
        ze ściśniętego gardła. - Zapewne 
        bilet do loży na jakieś 
        przedstawienie...
          Ooo, coś znacznie lepszego. - 
        Pochyliła się do mego ucha z 
        minką komicznie tajemniczą. - 
        Bilet kabiny luksusowej na statku 
        "President Roosevelt"... O 
        siódmej wieczór odjeżdżamy z 
        Frisco. Ralph, czy zdajesz sobie 
        sprawę, że za kilka dni 
        zobaczymy oryginalne hula_hula, 
        odtańczone przez prawdziwe 
        Kanaczki nie w jakimś kabarecie, 
        ale w ich pięknej ojczyźnie, na 
        tle dymiących w oddali wulkanów, 
        przy smętnych dźwiękach ukulele? 
        Darling, nie masz pojęcia, jak 
        się cieszę... Będziemy próbowali 
        pływać na deskach, jak to 
        opisuje London... To było moim 
        marzeniem od dzieciństwa!
          Potok wartkiej wymowy urwał 
        się nagle; Dolly spostrzegła 
        dopiero teraz moją osowiałą minę 
        i niepewny wzrok, który unikał 
        spotkania z jej roześmianymi 
        spojrzeniami...
          - Wyglądasz, jakby cię to 
        wcale nie cieszyło - zauważyła z 
        dąsem... - Myślałam, że sprawię 
        ci niespodziankę...
          Uśmiechnąłem się 
        melancholijnie. Czyż mogła mnie 
        spotkać większa niespodzianka w 
        momencie, kiedy planowałem 
        wycieczkę do Sacramento? Ale 
        trudno. Nowy gmach nadziei, 
        wzniesiony z takim pośpiechem, 
        na sam dźwięk nazwy stolicy 
        Kalifornii musiał równie szybko 
        runąć w gruzy. Tak widocznie 
        chciało przeznaczenie. 
        Przeznaczenie chciało widocznie, 
        bym dzisiaj odjechał wraz z 
        Dolly, nie ujrzawszy ani razu 
        Haliny. Ralph_gentleman zacierał 
        dłonie z radości, triumfując z 
        powodu porażki przeciwnika...
          I tegoż dnia wieczorem okręt 
        "President Roosevelt", 
        opuściwszy piękną zatokę 
        wypłynął przez "Złotą Bramę" na 
        szafirowe fale Oceanu 






        Spokojnego. Dolly poszła się 
        przebrać w wieczorową suknię do 
        obiadu, a że jej zabiegi 
        toaletowe trwały znacznie dłużej 
        od moich, mogłem jeszcze z 
        kwadrans pozostać na pokładzie. 
        Sam tedy żegnałem zacierające 
        się kontury malowniczego Frisco 
        i góry Kalifornii, które 
        obniżały się z wolna i jak gdyby 
        zapadały w morze. Było mi 
        smutno, a tęsknota za Haliną 
        wzrastała w miarę, jak rosła 
        odległość pomiędzy statkiem a 
        lądem... Było mi bardzo smutno, 
        lecz na dnie serca tliła się 
        iskierka nadziei, że największa 
        nawet przestrzeń nie zdoła 
        przerwać zadzierzgniętych nitek 
        uczucia, które zapuściło tak 
        silne korzenie; i wierzyłem, że 
        rozwinie się on kiedyś, 
        rozkrzewi bujnie, wierzyłem, że 
        urocza Polka odegra jeszcze swą 
        wielką rolę w mym życiu. Na 
        razie jednak trzeba było kroczyć 
        drogami, na jakie mnie pchnęło 
        przeznaczenie...
          
        
          O pisarzu,
         który nazywał się
          Antoni Marczyński
        
          Pisali o nim przed wojną: 
        "Polski Karol May, z zawodu 
        prawnik, z zamiłowania 
        gawędziarz, z przypadku 
        podróżnik z przeznaczenia 
        literat". Po wojnie - nie licząc 
        krótkiego okresu u schyłku lat 
        50 - pisali mniej lub zgoła nic. 
        Zostało po nim 49 powieści i 
        legenda tytana pracy. Ktoś 
        wyliczył, że w ciągu dwu lat 
        potrafił napisać 16 powieści, że 
        każdy tom miał średnio 250 stron 
        - musiał więc pan Antoni pisać 6 
        stron dziennie, 6 stron to 2000 
        wyrazów. O 1000 więcej niż 
        produkował London!
          Porównania z Londonem czy 
        naszym rodzimym Kraszewskim, są 
        jeżeli chodzi o tempo produkcji, 
        zupełnie na miejscu. Gorzej z 






        jakością. No, ale Marczyński nie 
        ukrywał, że nie miała to być 
        wielka literatura, ale towar 
        księgarski i prasowy.
          I - był to towar bardzo dobry. 
        Zwłaszcza w ogromnej lawinie 
        straszliwej szmiry.
          Trudno dziś z pewnością 
        ustalić, jak to było z początku 
        kariery pisarskiej Antoniego 
        Marczyńskiego. Kiedy 
        konfrontowałem fakty zawarte w 
        jego wspomnieniach ("Jak 
        lekkomyślnie wdepnąłem w zawód 
        pisarza") z opowieściami rodziny 
        i przyjaciół, natrafiłem na 
        zasadnicze rozbieżności. Ach, 
        ten Antoś - wzdychali jego 
        bliscy - zawsze miał niesamowite 
        pomysły...
          Ojciec, Roman Marczyński, 
        przywędrował do Krakowa kędyś z 
        Poznańskiego i założył nad Wisłą 
        wytwórnię znakomitych wódek. 
        Antoni kształcił się w kilku 
        gimnazjach, by wreszcie uzyskać 
        maturę w Chyrowie, a dyplom 
        doktora praw - na Uniwersytecie 
        Jagiellońskim. Pracował w 
        bankach Poznania, Bydgoszczy i 
        Krakowa (Państwowy Bank Rolny). 
        Zdołał uciułać tyle, że 
        starczyło na pierwszą zamorską 
        wycieczkę do Afryki i Anglii. 
        Wrócił - i nudził się na potęgę. 
        Kiedyś będąc z ojcem na 
        śniadaniu w restauracji 
        "Hawełka" - usłyszał jak ojciec 
        młodego wówczas poety Brauna 
        chwalił się, że jego syn 
        sprzedał pismu "Światowid" za 3 
        tys. zł powieść nad którą 
        pracował 30 dni. - 100 złotych 
        za jeden dzień - pomyślał 
        przyszły autor - to wcale 
        nieźle. I postanowiłem tak 
        pisać, by zarobić dziennie sto 
        złotych.
          Zaczął od obchodu wszystkich 
        księgarni i wypożyczalni z 
        błyskawiczną ankietą: które 
        książki mają największe 
        powodzenie? Wskazane pozycje 
        dokładnie przeczytał. Odkrył, że 
        czytelnicy gustują zwłaszcza w 






        tych, które mają w tytule słowo 
        "tajemnica". I tak zrodziły się 
        "Tajemnice władców Abisyni". Dał 
        je do przeczytania - skłaniając 
        do lektury prośbą i towarzyskim 
        szantażem - redaktorowi Ikc 
        Błażejowskiemu. Błażejowski dał 
        mi wiele cennych uwag i błagał, 
        bym na tym karierę pisarską 
        zakończył. Ba, ale czekając na 
        werdykt 5 miesięcy, napisał 
        Marczyński 2 dalsze powieści. 
        Dwa następne lata pracy w Banku 
        Rolnym przyniosły 7 nowych 
        tomów. Do roku 1927 było ich 10, 
        w tym jedna wydana drukiem. 
        Ojciec dalej nie wierzył, "że z 
        tego można żyć", a redaktor 
        Stwora - ojciec znakomitego 
        Jacka - nadal powtarzał 
        rodzinie, że "Antek nie ma ani 
        nazwiska, ani pyska na pisarza". 
          Wykombinowałem sobie sposób 
        zarabiania piórem odmienny od 
        starych szablonów - pisze w 
        swych wspomnieniach autor 
        "Zegara śmierci". I 
        rzeczywiście: w myśl zasady 
        pisarz powinien być chytrym 
        kupcem, a nie poczciwym głupcem 
        wyciągnął Marczyński ze swych 
        absolutnie oryginalnych 
        umiejętności zupełnie niezły 
        grosz. Pióro tuczyło mnie 
        hojniej, niż ongi spekulacje 
        akcjami i fabrykacja wódek.
          Jak to robił? Ba, to jego 
        tajemnica i talent. Jak to 
        sprzedawał? Proste: każdą 
        powieść drukował najpierw w 
        odcinku w gazecie czy tygodniku. 
        Bywało, że to samo "story" pod 
        zmienionymi, rzecz jasna, 
        tytułami drukował równocześnie w 
        kilkunastu pismach!
          Pierwszą swoją powieść wydał w 
        formie książkowej dopiero, gdy 
        "poszła" już w odcinku w 12 
        gazetach. Przyniosła mu w sumie 
        1650 złotych. Mało!
          Ale w miarę zdobywania 
        popularności i nazwiska popyt na 
        jego utwory rósł, mnożyły się 
        zamówienia z Bydgoszczy, 
        Krakowa, Warszawy, Poznania z 






        pism polonijnych Francji i 
        Ameryki. Nie mógł podołać nie 
        tyle zamówieniom, ile pracy 
        administracyjnej. W 1931 roku 
        zakłada Marczyński własne 
        wydawnictwo, a pierwsza powieść, 
        jaka się w nim ukazała - 
        "Czarci jar" - była absolutnym 
        bestsellerem. Założył biuro, 
        zatrudnił w nim żonę i 
        sekretarki, sam poprzestając na 
        pisaniu coraz większej ilości 
        utworów i - na handryczeniu się 
        z właścicielem pism i innych 
        wydawnictw.
          Kiedyś byłem świadkiem, jak 
        znacznie starszy i lepszy pisarz 
        dostał za swą książkę 300 
        złotych, bo nie umiał się 
        targować. Irena Zarzycka wzięła 
        za "Dzikuskę" 150 zł., a wydawca 
        zarobił na niej 70 tysięcy. 
        Żarłoczność rekinów jest 
        zaraźliwa - pisał o wydawcach, z 
        którymi był w ustawicznej wojnie 
        i których nazwisk używał z 
        zemsty dla swych powieściowych 
        szwarccharakterów. Cóż, dobry 
        wojak Szwejk też nosi nazwisko 
        człowieka, który raz w praskiej 
        knajpie nie zapłacił za 
        postawione panu Haszkowi piwo...
          Nawet określenie "tytan pracy" 
        nie oddaje w pełni ogromu 
        codziennych wysiłków Antoniego. 
        Wspominał przyrodni brat pisarza 
        znakomity artysta_malarz Adam 
        Marczyński:
          - Pierwsze opowiadania zaczął 
        Antoni klecić już w gimnazjum, 
        potem, gdy pisarstwo stało się 
        dla niego źródłem utrzymania - 
        potrafił narzucić sobie ogromną 
        dyscyplinę i świetną 
        organizację. Pracował głównie 
        nocami, ale pamiętam, że ilekroć 
        do niego niespodziewanie 
        zajrzałem, zawsze siedział przy 
        maszynie i stukał, stukał, 
        stukał - w niesamoiwtym tempie. 
        Maszynę woził ze sobą wszędzie - 
        w rodzinne odwiedziny, w podróże 
        zagraniczne, na urlopy. Potrafił 
        pisać równoczenie dwie książki.
          - Skąd brał pomysły?






          - Nie wiem, nigdy się z tego 
        nie zwierzał. Był towarzyski, 
        pełen humoru, ale nigdy nie był 
        gadułą, trudno go było pociągnąć 
        za język "co pan ma teraz na 
        warsztacie". Nie pamiętam, by 
        inspiracją do nowej książki było 
        głośne wydarzenie, proces, 
        afera. Ten człowiek miał 
        niesamowitą fantazję i 
        zadziwiającą łatwość 
        komponowania fabuły...
          Bodajże w 1935 roku, na 
        jubileuszowym zjeździe 
        absolwentów gimnazjum w 
        Chyrowie, ksiądz prefekt cofnął 
        wyciągniętą do byłego wychowanka 
        rękę: - Ty jesteś Marczyński? 
        Ten Marczyński? O, biada ci 
        gorszycielu maluczkich!
          Dziś niewinne "świntuszenie" 
        Marczyńskiego wydaje nam się 
        naiwne, niczym pornografia 
        dziadków. Pan Antoni był 
        pisarzem, ale był i kupcem. 
        Dobrym kupcem. Zdawał sobie 
        zresztą sprawę z niedostatków 
        swej twórczości, ale cóż... 
        Kiedy już miałem własne 
        wydawnictwo nastąpiło u mnie 
        rozdwojenie jaźni: 
        Marczyński_pisarz chciał pisać 
        wolniej i lepiej, 
        Marczyński_wydawca żądał od 
        swego jedynego autora sensacji, 
        pikanterii, egzotyki i erotyki - 
        co najmniej tyle, ile dają 
        naśladowcy i konkurenci. I 
        jeszcze jeden istotny fakt 
        Najsłabiej kasowo poszły te moje 
        książki, w których pod 
        płaszczykiem sensacyjnej, jak 
        zawsze, fabuły przemycałem 
        pacyfizm, liberalizm, 
        humanitaryzm i nienawiść do 
        faszyzmu, przygotowującego wtedy 
        tragedię Abisynii, Hiszpanii i 
        Polski...
          I to jest prawda: gdy tylko 
        powieść Marczyńskiego wydała się 
        władzom zbyt "liberalna" - 
        stosowano prosty chwyt: nie 
        dopuszczano jej do sprzedaży w 
        księgarniach i kioskach na 
        dworcach kolejowych, 40% nakładu 






        szło na przemiał. 
        Marczyński_wydawca zrobił 
        pisarzowi piekielną awanturę: 
        koniec z aluzjami, drażniącymi 
        endeków!
          Jeśli nawet pisarz_fabrykant 
        powieści nie chciał być 
        oportunistą to był nim 
        pisarz_wydawca. Miejmy pretensje 
        do tego drugiego. Ten pierwszy 
        nie zmieścił się w Encyklopedii 
        powszechnej prawdopodobnie 
        dlatego, że kiedyś, na początku 
        kariery, nie usłuchał dobrych 
        rad profesora Aleksandra 
        Birkenmajera: niech pan pisze 
        jedną książkę na 10 miesięcy.
          Kiedy mistrz Marczyński pisał 
        swą pierwszą powieść, na tak 
        zwanym rynku księgarskim pełno 
        było powieści typu "Blada 
        hrabina, czyli walka o milion", 
        "Hrabia Bogumił Kamiński, czyli 
        ponury dom w Warszawie", "Jan III 
        Sobieski, czyli ślepa niewolnica 
        z Sziras". Z importu był 
        Sherlock Holms i Arsen Lupin. 
        Polską literaturę sensacyjną 
        reprezentowali Antoni 
        Ossendowski i Aleksander 
        Błażejowski - obaj - podobnie 
        jak Antoni Marczyński - z 
        tytułami doktorów, co życzliwa 
        im krytyka skwapliwie 
        podkreślała. Pierwszą "seryjną" 
        postać detektywa, polskiego 
        powieściowego detektywa, 
        stworzył właśnie Marczyński. Był 
        nim reporter_obieżyświat, 
        sympatyczny o dużej dozie 
        autoironii, inteligentny, 
        sprawny fizycznie i kochliwy 
        Rafał Królik. Ba, któż ze 
        starszego pokolenia nie zna jego 
        przygód na grancuskich plażach, 
        w hiszpańskich zamkach, w 
        rezydencjach polskich 
        milionerów_nafciarzy...
          W Bibliotece Jagiellońskiej 
        zwrócono mi wszystkie zamówienia 
        na książki Marczyńskiego z 
        adnotacją "brak". Próbowałem w 
        antykwariatach i wypożyczalniach 
        prywatnych: wzruszano ramionami. 
        Wreszcie za kilkusetzłotową 






        kaucją udało mi się wypożyczyć 
        kilka powieści.
          Ostatni raz czytałem je dawno, 
        dawno temu na lekcjach 
        matematyki i chemii. 
        Skonfiskowane, krążyły wśród 
        grona pedagogicznego wydzierane 
        sobie z rąk do rąk. Teraz 
        przeczytałem je na świeżo.
          I co?
          Są one znakomitym materiałem 
        na scenariusz filmowy - zresztą 
        kilka z nich doczekało się tego 
        i chyba jeszcze doczeka. Czy 
        doczekają się wznowień, należy 
        wątpić. Chociaż... ćwierć wieku 
        temu, na łamach "Dookoła świata" 
        Kazimierz Koźniewski skazał 
        książki Karola Maya na 
        "dożywotnie wyrzucenie na 
        śmietnik". No i co?
          Marczyński nadal ma 
        zagorzałych zwolenników i to 
        wśród ludzi obdarzonych nie 
        najgorszym smakiem literackim. 
        Tempo akcji jego powieści 
        wciąga, każe nie zwracać uwagi 
        na niedostatki formy.
          Tuż przed wojną Antoni 
        Marczyński wyjechał do Stanów 
        Zjednoczonych. Różnie się tam 
        układały jego losy. Trochę pisał 
        pod własnym nazwiskiem, trochę w 
        charakterze "murzyna" - autora 
        scenariuszy, pomysłów do 
        powieści i sztuk teatralnych i 
        telewizyjnych. Po latach 
        opowiadał ówczesnemu redaktorowi 
        naczelnemu krakowskiego 
        "Dziennika Polskiego", 
        Zbigniewowi Turkowi, że ilekroć 
        zaproponowany przez niego, a 
        reprezentujący sympatyczne cechy 
        bohater książki czy słuchowiska 
        był Polakiem natychmiast 
        zmieniano go na Niemca, czy 
        Anglika...
          Zmarł w Stanach, 17 listopada 
        1968 roku.
          Leszek Mazan
          



